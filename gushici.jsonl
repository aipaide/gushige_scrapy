{"title": "菊花", "time": "唐代", "author": "元稹", "themes": ["咏物", "菊花", "抒怀"], "content": "秋丛绕舍似陶家，遍绕篱边日渐斜。不是花中偏爱菊，此花开尽更无花。"}
{"title": "军城早秋", "time": "唐代", "author": "严武", "themes": ["写风", "边塞"], "content": "昨夜秋风入汉关，朔云边月满西山。更催飞将追骄虏，莫遣沙场匹马还。"}
{"title": "采桑子·谁翻乐府凄凉曲", "time": "清代", "author": "纳兰性德", "themes": ["写景", "抒情", "爱情", "相思"], "content": "谁翻乐府凄凉曲？风也萧萧，雨也萧萧，瘦尽灯花又一宵。不知何事萦怀抱，醒也无聊，醉也无聊，梦也何曾到谢桥。"}
{"title": "菩萨蛮·题画", "time": "清代", "author": "龚翔麟", "themes": ["婉约", "写景", "荷花"], "content": "赤泥亭子沙头小，青青丝柳轻阴罩。亭下响流澌，衣波双鹭鹚。田田初出水，菡萏念娇蕊。添个浣衣人。红潮较浅深。"}
{"title": "剑门道中遇微雨", "time": "宋代", "author": "陆游", "themes": ["古诗三百首", "写雨", "抒怀"], "content": "衣上征尘杂酒痕，远游无处不消魂。此身合是诗人未？细雨骑驴入剑门。"}
{"title": "浣溪沙·谁道飘零不可怜", "time": "清代", "author": "纳兰性德", "themes": ["写花", "写景", "抒情", "友人", "思念"], "content": "谁道飘零不可怜，旧游时节好花天。断肠人去自经年。一片晕红才著雨，几丝柔绿乍和烟。倩魂销尽夕阳前。"}
{"title": "木兰花慢·立秋夜雨送梁汾南行", "time": "清代", "author": "纳兰性德", "themes": ["送别", "写雨", "感伤"], "content": "盼银河迢递，惊入夜，转清商。乍西园蝴蝶，轻翻麝粉，暗惹蜂黄。炎凉。等闲瞥眼，甚丝丝、点点搅柔肠。应是登临送客，别离滋味重尝。疑将。水墨画疏窗，孤影淡潇湘。倩一叶高梧，半条残烛，做尽商量。荷裳。被风暗剪，问今宵、谁与盖鸳鸯。从此羁愁万叠，梦回分付啼螀。"}
{"title": "薛宝钗·雪竹", "time": "清代", "author": null, "themes": ["写雪", "咏物", "竹子"], "content": "大雪北风催，家家贫白屋。玉树犹难伸，压倒千竿竹。高节志凌云，不敢当滕六。君子本虚心，甘自低头伏。无复绿猗猗，何如在淇澳？寒林尽白封，奚第琅玕独。寒梅也不禁，何只君瑟缩？读书小窗前，不见青矗矗。搦管坐空斋，不听声谡谡。缅怀文典可，佳画添几幅。更思僵卧人，岂只食无肉。"}
{"title": "声声慢·寻寻觅觅", "time": "宋代", "author": "李清照", "themes": ["宋词三百首", "宋词精选", "高中古诗", "婉约", "闺怨", "孤独", "怀人"], "content": "寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！（守着窗儿一作：守著窗儿）"}
{"title": "春思", "time": "宋代", "author": "方岳", "themes": ["春天", "写风"], "content": "春风多可太忙生，长共花边枊外行；与燕作泥蜂酿蜜，才吹小雨又须晴。"}
{"title": "水调歌头-丙辰中秋", "time": "宋代", "author": "苏轼", "themes": ["宋词三百首", "宋词精选", "初中古诗", "高中古诗", "豪放", "中秋节", "月亮", "怀人", "哲理"], "content": "明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？(何似一作：何时；又恐一作：惟/唯恐)转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向一作：偏向)"}
{"title": "荷叶杯·镜水夜来秋月", "time": "唐代", "author": "温庭筠", "themes": ["秋天", "少女", "孤独", "感伤"], "content": "镜水夜来秋月，如雪。采莲时，小娘红粉对寒浪。惆怅，正思惟。"}
{"title": "浣溪沙·败叶填溪水已冰", "time": "清代", "author": "纳兰性德", "themes": ["秋天", "写景", "写人", "孤独"], "content": "败叶填溪水已冰，夕阳犹照短长亭。何年废寺失题名。驻马客临碑上字，斗鸡人拨佛前灯，劳劳尘世几时醒。"}
{"title": "清平乐·池上纳凉", "time": "清代", "author": "项鸿祚", "themes": ["婉约", "夏天"], "content": "水天清话，院静人销夏。蜡炬风摇帘不下，竹影半墙如画。醉来扶上桃笙，熟罗扇子凉轻。一霎荷塘过雨，明朝便是秋声。"}
{"title": "桑茶坑道中", "time": "宋代", "author": "杨万里", "themes": ["春天", "写景", "儿童", "生活"], "content": "晴明风日雨干时，草满花堤水满溪。童子柳阴眠正着，一牛吃过柳阴西。"}
{"title": "泊船瓜洲", "time": "宋代", "author": "王安石", "themes": ["古诗三百首", "小学古诗", "春天", "写景", "思乡"], "content": "京口瓜洲一水间，钟山只隔数重山。春风又绿江南岸，明月何时照我还？"}
{"title": "浣溪沙·游蕲水清泉寺", "time": "宋代", "author": "苏轼", "themes": ["宋词三百首", "小学古诗", "写景", "人生", "哲理"], "content": "山下兰芽短浸溪，松间沙路净无泥，潇潇暮雨子规啼。(潇潇一作：萧萧)谁道人生无再少？门前流水尚能西！休将白发唱黄鸡。"}
{"title": "眼儿媚·杨柳丝丝弄轻柔", "time": "宋代", "author": "王雱", "themes": ["宋词三百首", "宋词精选", "婉约", "写景", "感伤"], "content": "杨柳丝丝弄轻柔，烟缕织成愁。海棠未雨，梨花先雪，一半春休。而今往事难重省，归梦绕秦楼。相思只在：丁香枝上，豆蔻梢头。"}
{"title": "点绛唇·蹴罢秋千", "time": "宋代", "author": "李清照", "themes": ["宋词三百首", "宋词精选", "少女"], "content": "蹴罢秋千，起来慵整纤纤手。露浓花瘦，薄汗轻衣透。见客入来，袜刬金钗溜。和羞走，倚门回首，却把青梅嗅。"}
{"title": "长相思·南高峰", "time": "宋代", "author": "袁正真", "themes": ["宋词精选", "相思"], "content": "南高峰。北高峰。南北高峰云淡浓。湖山图画中。采芙容。小小红船西复东。相思无路通。"}
{"title": "忆秦娥·花深深", "time": "宋代", "author": "郑文妻", "themes": ["宋词精选", "向往", "爱情"], "content": "花深深。一钩罗袜行花阴。行花阴。闲将柳带，细结同心。日边消息空沈沈。画眉楼上愁登临。愁登临。海棠开后，望到如今。"}
{"title": "望江南·春睡起", "time": "宋代", "author": "金德淑", "themes": ["宋词精选"], "content": "春睡起，积雪满燕山。万里长城横玉带，六街灯火已阑珊，人立蓟楼间。空懊恼，独客此时还。辔压马头金错落，鞍笼驼背锦斓班。肠断唱门关。"}
{"title": "望江南·燕塞雪", "time": "宋代", "author": null, "themes": ["宋词精选", "羁旅", "写景", "思乡"], "content": "燕塞雪，片片大如拳。蓟上酒楼喧鼓吹，帝城车马走骈阗。羁馆独凄然。燕塞月，缺了又还圆。万里妾心愁更苦，十春和泪看婵娟。何日是归年。"}
{"title": "洞仙歌·咏黄葵", "time": "清代", "author": "纳兰性德", "themes": ["咏物", "品格"], "content": "铅华不御，看道家妆就。问取旁人入时否。为孤情淡韵、判不宜春，矜标格、开向晚秋时候。无端轻薄雨，滴损檀心，小叠宫罗镇长皱。何必诉凄清，为爱秋光，被几日、西风吹瘦。便零落、蜂黄也休嫌，且对依斜阳，胜偎红袖。"}
{"title": "一剪梅·咏柳", "time": "明代", "author": "夏完淳", "themes": ["豪放", "咏物", "抒怀"], "content": "无限伤心夕照中，故国凄凉，剩粉余红。金沟御水自西东，昨岁陈宫，今岁隋宫。往事思量一晌空，飞絮无情，依旧烟笼。长条短叶翠濛濛，才过西风，又过东风。"}
{"title": "书幽芳亭记", "time": "宋代", "author": "黄庭坚", "themes": ["咏物", "写花", "品格"], "content": "士之才德盖一国，则曰国士；女之色盖一国，则曰国色；兰之香盖一国，则曰国香。自古人知贵兰，不待楚之逐臣而后贵之也。兰甚似乎君子，生于深山薄丛之中，不为无人而不芳；雪霜凌厉而见杀，来岁不改其性也。是所谓“遁世无闷，不见是而无闷”者也。兰虽含香体洁，平居与萧艾不殊。清风过之，其香蔼然，在室满室，在堂满堂，所谓含章以时发者也。然兰蕙之才德不同，世罕能别之。予放浪江湖之日久，乃尽知其族。盖兰似君子，蕙似士大夫，大概山林中十蕙而一兰也。《离骚》曰：“予既滋兰之九畹，又树蕙之百亩。”是以知不独今，楚人贱蕙而贵兰久矣。兰蕙丛出，莳以砂石则茂，沃以汤茗则芳，是所同也。至其发花，一干一花而香有余者兰，一干五七花而香不足者蕙。蕙虽不若兰，其视椒则远矣，世论以为国香矣。乃曰“当门不得不锄”，山林之士，所以往而不返者耶！"}
{"title": "和郭主簿·其二", "time": "魏晋", "author": "陶渊明", "themes": ["秋天", "写景", "咏物", "菊花"], "content": "和泽周三春，清凉素秋节。露凝无游氛，天高肃景澈。陵岑耸逸峰，遥瞻皆奇绝。芳菊开林耀，青松冠岩列。怀此贞秀姿，卓为霜下杰。衔觞念幽人，千载抚尔诀。检素不获展，厌厌竟良月。"}
{"title": "早梅", "time": "南北朝", "author": "谢燮", "themes": ["咏物", "梅花", "抒怀", "怀才不遇"], "content": "迎春故早发，独自不疑寒。畏落众花后，无人别意看。"}
{"title": "生查子·软金杯", "time": "宋代", "author": "金章宗", "themes": ["婉约", "咏物"], "content": "风流紫府郎，痛饮乌纱岸。柔软九回肠，冷怯玻璃盏。纤纤白玉葱，分破黄金弹。借得洞庭春，飞上桃花面。"}
{"title": "玉楼春·燕雕梁画栋原无数", "time": "清代", "author": "宋徵舆", "themes": ["婉约", "咏物", "写鸟", "抒情"], "content": "燕雕梁画栋原无数，不问主人随意住。红襟惹尽百花香，翠尾扫开三月雨。半年别我归何处？相见如将离恨诉。海棠枝上立多时，飞向小桥西畔去。"}
{"title": "虞美人·槐阴别院宜清昼", "time": "金朝", "author": "元好问", "themes": ["婉约", "咏物", "写景"], "content": "槐阴别院宜清昼，入座春风秀。美人图子阿谁留。都是宣和名笔，内家收。莺莺燕燕分飞后，粉淡梨花瘦。只除苏小不风流。斜插一枝萱草，凤钗头。"}
{"title": "三善殿夜望山灯诗", "time": "南北朝", "author": "江总", "themes": ["咏物"], "content": "百花疑吐夜，四照似含春。的的连星出，亭亭向月新。采珠非合浦，赠佩异江滨。若任扶桑路，堪言并日轮。"}
{"title": "卜算子·新柳", "time": "清代", "author": "纳兰性德", "themes": ["咏物", "柳树"], "content": "娇软不胜垂，瘦怯那禁舞。多事年年二月风，翦出鹅黄缕。一种可怜生，落日和烟雨。苏小门前长短条，即渐迷行处。"}
{"title": "河渎神·汾水碧依依", "time": "五代", "author": "孙光宪", "themes": ["咏物", "抒情"], "content": "汾水碧依依，黄云落叶初飞。翠娥一去不言归，庙门空掩斜晖。四壁阴森排古画，依旧琼轮羽驾。小殿沈沈清夜，银灯飘落香灺。"}
{"title": "醉中天·咏大蝴蝶", "time": "元代", "author": "王和卿", "themes": ["咏物"], "content": "弹破庄周梦，两翅驾东风，三百座名园、一采一个空。谁道风流种，唬杀寻芳的蜜蜂。轻轻飞动，把卖花人搧过桥东。"}
{"title": "菩萨蛮·端午日咏盆中菊", "time": "清代", "author": "顾太清", "themes": ["咏物", "菊花", "端午节"], "content": "薰风殿阁樱桃节，碧纱窗下沈檀爇。小扇引微凉，悠悠夏日长。野人知趣甚，不向炎凉问。老圃好栽培，菊花五月开。"}
{"title": "南乡子·咏瑞香", "time": "清代", "author": "顾太清", "themes": ["咏物", "写花", "品格"], "content": "花气霭芳芬，翠幕重帘不染尘。梦里真香通鼻观，氤氲。不是婷婷倩女魂。细蕊缀纷纷，淡粉轻脂最可人。懒与凡葩争艳冶，清新。赢得嘉名自冠群。"}
{"title": "望江南·咏弦月", "time": "清代", "author": "纳兰性德", "themes": ["咏物", "月亮", "写景"], "content": "初八月，半镜上青霄。斜倚画阑娇不语，暗移梅影过红桥，裙带北风飘。"}
{"title": "无俗念·灵虚宫梨花词", "time": "宋代", "author": "丘处机", "themes": ["咏物", "梨花"], "content": "春游浩荡，是年年、寒食梨花时节。白锦无纹香烂漫，玉树琼葩堆雪。静夜沉沉，浮光霭霭，冷浸溶溶月。人间天上，烂银霞照通彻。浑似姑射真人，天姿灵秀，意气舒高洁。万化参差谁信道，不与群芳同列。浩气清英，仙材卓荦，下土难分别。瑶台归去，洞天方看清绝。"}
{"title": "普天乐·咏世", "time": "元代", "author": "张鸣善", "themes": ["咏物", "写花", "月亮", "抒情"], "content": "洛阳花，梁园月，好花须买，皓月须赊。花倚栏干看烂熳开，月曾把酒问团圆夜。月有盈亏花有开谢，想人生最苦离别。花谢了三春近也，月缺了中秋到也，人去了何日来也？"}
{"title": "满江红·咏竹", "time": "明代", "author": "陆容", "themes": ["咏物", "竹子", "品格"], "content": "不种闲花，池亭畔、几竿修竹。相映带、一泓流水，森寒洁绿。风动仙人鸣佩遂，雨余净女添膏沐。未成林，难望凤来栖，聊医俗。问华胄，名淇澳。寻苗裔，湘江曲。性孤高似柏，阿娇金屋。坐荫从容烦暑退，清心恍惚微香触。历冰霜、不变好风姿，温如玉。"}
{"title": "一丛花·咏并蒂莲", "time": "清代", "author": "纳兰性德", "themes": ["咏物"], "content": "阑珊玉佩罢霓裳，相对绾红妆。藕丝风送凌波去，又低头、软语商量。一种情深，十分心苦，脉脉背斜阳。色香空尽转生香，明月小银塘。桃根桃叶终相守，伴殷勤、双宿鸳鸯。菰米漂残，沈云乍黑，同梦寄潇湘。"}
{"title": "菩萨蛮·举头忽见衡阳雁", "time": "宋代", "author": "陈达叟", "themes": ["宋词精选", "写鸟", "思念"], "content": "举头忽见衡阳雁。千声万字情何限。叵而薄情夫。一行书也无。泣归香阁恨。和泪掩红粉。待雁却回时。也无书寄伊。"}
{"title": "恋绣衾·柳丝空有千万条", "time": "宋代", "author": "赵汝茪", "themes": ["宋词精选", "妇女", "伤春"], "content": "柳丝空有千万条。系不住、溪桡。想今宵、也对新月，过轻寒、何处小桥。玉箫榭春多少，溜啼红、脸霞未消。怪别来、胭脂慵傅，被东风、偷在杏梢。"}
{"title": "南乡子·冬夜", "time": "宋代", "author": "黄升", "themes": ["宋词精选", "冬天", "梅花"], "content": "万籁寂无声。衾铁棱棱近五更。香断灯昏吟未稳，凄清。只有霜华伴月明。应是夜寒凝。恼得梅花睡不成。我念梅花花念我，关情。起看清冰满玉瓶。"}
{"title": "吴山青·金璞明", "time": "宋代", "author": "赵溍", "themes": ["宋词精选", "咏物", "写花"], "content": "金璞明。玉璞明。小小杯柈翠袖擎。满将春色盛。仙珮鸣。玉珮鸣。雪月花中过洞庭。此时人独清。"}
{"title": "八声甘州·摘青梅荐酒", "time": "宋代", "author": null, "themes": ["宋词精选", "隐居", "生活"], "content": "摘青梅荐酒，甚残寒，犹怯苎萝衣。正柳腴花瘦，绿云冉冉，红雪霏霏。隔屋秦筝依约，谁品春词?回首繁华梦，流水斜晖。寄隐孤山山下，但一瓢饮水，深掩苔菲。羡青山有思，白鹤忘机。怅年华，不禁搔首，又在涯，弹泪送春归。销魂远，千山啼祢，十里荼种。"}
{"title": "玉楼春·华堂帘幕飘香雾", "time": "宋代", "author": "周端臣", "themes": ["宋词精选", "女子", "相思"], "content": "华堂帘幕飘香雾。一搦楚腰轻束素。翩跹舞态燕还鹭，绰约妆容花尽妒。樽前谩咏高唐赋巫峡云深留不住。重来花畔倚阑干，愁满阑干无倚处。"}
{"title": "念奴娇·避地溢江书于新亭", "time": "宋代", "author": null, "themes": ["宋词精选"], "content": "凭高远望，见家乡、只在白云深处。镇日思归归未得，孤负殷勤杜宇。故国伤心，新亭泪眼，更洒潇潇雨。长江万里，难将此恨流去。遥想江口依然，鸟啼花谢，今日谁为主。燕子归来，雕梁何处，底事呢喃语。最苦金沙，十万户尽，作血流漂杵。横空剑气，要当一洗残虏。"}
{"title": "减字木兰花·淮山隐隐", "time": "宋代", "author": "淮上女", "themes": ["宋词精选", "婉约", "女子", "悲愤", "思乡"], "content": "淮山隐隐。千里云峰千里恨。淮水悠悠。万顷烟波万顷愁。山长水远。遮住行人东望眼。恨旧愁新。有泪无言对晚春。"}
{"title": "湘春夜月·近清明", "time": "宋代", "author": "黄孝迈", "themes": ["宋词三百首", "宋词精选", "婉约", "伤春"], "content": "近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。"}
{"title": "西河·和王潜斋韵", "time": "宋代", "author": "曹豳", "themes": ["宋词精选", "忧国忧民"], "content": "今日事。何人弄得如此。漫漫白骨蔽川原，恨何日已。关河万里寂无烟，月明空照芦苇。谩哀痛，无及矣。无情莫问江水。西风落日惨新亭，几人坠泪。战和何者是良筹，扶危但看天意。只今寂寞薮泽里。岂无人、高卧闾里。试问安危谁寄。定相将、有诏催公起。须信前书言犹未。"}
{"title": "木兰花慢·莺啼啼不尽", "time": "宋代", "author": "戴复古", "themes": ["宋词精选", "悼亡"], "content": "莺啼啼不尽，任燕语、语难通。这一点间愁，十年不断，恼乱春风。重来故人不见，但依然、杨柳小楼东。记得同题粉壁，而今壁破无踪。兰皋新涨绿溶溶。流恨落花红。念着破春衫，当时送别，灯下裁缝。相思谩然自苦，算云烟、过眼总成空。落日楚天无际，凭栏目送飞鸿。"}
{"title": "钗头凤·世情薄", "time": "宋代", "author": "唐婉", "themes": ["宋词三百首", "宋词精选", "爱情", "相思"], "content": "世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(欢通：妆)"}
{"title": "鹊桥仙·说盟说誓", "time": "宋代", "author": "蜀妓", "themes": ["宋词精选", "爱情", "相思"], "content": "说盟说誓。说情说意。动便春愁满纸。多应念得脱空经，是那个、先生教底。不茶不饭，不言不语，一味供他憔悴。相思已是不曾闲，又那得、工夫咒你。"}
{"title": "牧童 / 令牧童答钟弱翁", "time": "唐代", "author": "吕岩", "themes": ["小学古诗", "儿童"], "content": "草铺横野六七里，笛弄晚风三四声。归来饱饭黄昏后，不脱蓑衣卧月明。"}
{"title": "菩萨蛮·商妇怨", "time": "宋代", "author": "江开", "themes": ["宋词精选", "妇女", "伤别", "青春"], "content": "春时江上帘纤雨。张帆打鼓开船去。秋晚恰归来。看看船又开。嫁郎如未嫁。长是凄凉夜。情少利心多。郎如年少何。"}
{"title": "嫦娥", "time": "唐代", "author": "李商隐", "themes": ["唐诗三百首", "小学古诗", "写人", "孤独"], "content": "云母屏风烛影深，长河渐落晓星沉。嫦娥应悔偷灵药，碧海青天夜夜心。"}
{"title": "山行", "time": "唐代", "author": "杜牧", "themes": ["小学古诗", "秋天", "写景"], "content": "远上寒山石径斜，白云深处有人家。(深处一作：生处)停车坐爱枫林晚，霜叶红于二月花。"}
{"title": "乞巧", "time": "唐代", "author": "林杰", "themes": ["小学古诗", "七夕节"], "content": "七夕今宵看碧霄，牵牛织女渡河桥。家家乞巧望秋月，穿尽红丝几万条。"}
{"title": "闻官军收河南河北", "time": "唐代", "author": "杜甫", "themes": ["唐诗三百首", "小学古诗"], "content": "剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。"}
{"title": "望庐山瀑布水二首", "time": "唐代", "author": "李白", "themes": ["小学古诗", "山水"], "content": "西登香炉峰，南见瀑布水。挂流三百丈，喷壑数十里。欻如飞电来，隐若白虹起。初惊河汉落，半洒云天里。仰观势转雄，壮哉造化功。海风吹不断，江月照还空。空中乱潈射，左右洗青壁。飞珠散轻霞，流沫沸穹石。而我乐名山，对之心益闲。无论漱琼液，还得洗尘颜。且谐宿所好，永愿辞人间。日照香炉生紫烟，遥看瀑布挂前川。飞流直下三千尺，疑是银河落九天。"}
{"title": "独坐敬亭山", "time": "唐代", "author": "李白", "themes": ["小学古诗", "写景", "写山", "孤独"], "content": "众鸟高飞尽，孤云独去闲。相看两不厌，只有敬亭山。(只有一作：惟/唯)"}
{"title": "黄鹤楼送孟浩然之广陵", "time": "唐代", "author": "李白", "themes": ["唐诗三百首", "小学古诗", "写景", "写水", "长江", "地名", "离别", "友情", "送别"], "content": "故人西辞黄鹤楼，烟花三月下扬州。孤帆远影碧空尽，唯见长江天际流。(唯通：惟)"}
{"title": "九月九日忆山东兄弟 / 九月九忆山东兄弟", "time": "唐代", "author": "王维", "themes": ["唐诗三百首", "小学古诗", "重阳节", "思乡"], "content": "独在异乡为异客，每逢佳节倍思亲。遥知兄弟登高处，遍插茱萸少一人。"}
{"title": "渭城曲 / 送元二使安西", "time": "唐代", "author": "王维", "themes": ["唐诗三百首", "小学古诗", "初中古诗", "友情", "送别"], "content": "渭城朝雨浥轻尘，客舍青青柳色新。(一作：客舍依依杨柳春)劝君更尽一杯酒，西出阳关无故人。"}
{"title": "忆江南·江南好", "time": "唐代", "author": "白居易", "themes": ["宋词三百首", "小学古诗", "婉约"], "content": "江南好，风景旧曾谙。日出江花红胜火，春来江水绿如蓝。能不忆江南？"}
{"title": "鸟鸣涧", "time": "唐代", "author": "王维", "themes": ["小学古诗", "春天", "写山", "写鸟"], "content": "人闲桂花落，夜静春山空。月出惊山鸟，时鸣春涧中。"}
{"title": "春晓", "time": "唐代", "author": "孟浩然", "themes": ["唐诗三百首", "小学古诗", "写景", "惜春"], "content": "春眠不觉晓，处处闻啼鸟。夜来风雨声，花落知多少。"}
{"title": "静夜思", "time": "唐代", "author": "李白", "themes": ["唐诗三百首", "小学古诗", "月亮", "思乡"], "content": "床前明月光，疑是地上霜。举头望明月，低头思故乡。"}
{"title": "望天门山", "time": "唐代", "author": "李白", "themes": ["小学古诗", "写景", "山水", "长江"], "content": "天门中断楚江开，碧水东流至此回。两岸青山相对出，孤帆一片日边来。"}
{"title": "临江仙·柳絮", "time": "清代", "author": "曹雪芹", "themes": ["咏物", "柳树", "写风"], "content": "白玉堂前春解舞，东风卷得均匀。蜂围蝶阵乱纷纷。几曾随逝水？岂必委芳尘？万缕千丝终不改，任他随聚随分。韶华休笑本无根。好风凭借力，送我上青云。"}
{"title": "京兆府栽莲", "time": "唐代", "author": "白居易", "themes": ["咏物", "荷花", "感伤"], "content": "污沟贮浊水，水上叶田田。我来一长叹，知是东溪莲。下有青污泥，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今年不得地，憔悴府门前。"}
{"title": "咏同心芙蓉", "time": "隋代", "author": "杜公瞻", "themes": ["咏物", "荷花", "爱情"], "content": "灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。"}
{"title": "古风·其五十九", "time": "唐代", "author": "李白", "themes": ["咏物", "荷花"], "content": "碧荷生幽泉，朝日艳且鲜。秋花冒绿水，密叶罗青烟。秀色空绝世，馨香为谁传。坐看飞霜满，凋此红芳年。结根未得所，愿托华池边。"}
{"title": "赠汪伦", "time": "唐代", "author": "李白", "themes": ["小学古诗", "写水", "离别", "友情", "送别"], "content": "李白乘舟将欲行，忽闻岸上踏歌声。桃花潭水深千尺，不及汪伦送我情。"}
{"title": "荷花", "time": "清代", "author": "石涛", "themes": ["咏物", "荷花"], "content": "荷叶五寸荷花娇，贴波不碍画船摇；相到薰风四五月，也能遮却美人腰。"}
{"title": "钱氏池上芙蓉", "time": "明代", "author": "文徵明", "themes": ["咏物", "荷花"], "content": "九月江南花事休,芙蓉宛转在中洲。美人笑隔盈盈水,落日还生渺渺愁。露洗玉盘金殿冷,风吹罗带锦城秋。相看未用伤迟暮,别有池塘一种幽。"}
{"title": "稽山书院尊经阁记", "time": "明代", "author": "王守仁", "themes": ["咏物"], "content": "经，常道也，其在于天谓之命，其赋于人谓之性，其主于身谓之心。心也，性也，命也，一也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。其应乎感也，则为恻隐，为羞恶，为辞让，为是非；其见于事也，则为父子之亲，为君臣之义，为夫妇之别，为长幼之序，为朋友之信。是恻隐也，羞恶也，辞让也，是非也，是亲也，义也，序也，别也，信也，一也；皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。是常道也，以言其阴阳消息之行焉，则谓之《易》；以言其纪纲政事之施焉，则谓之《书》；以言其歌咏性情之发焉，则谓之《诗》；以言其条理节文之著焉，则谓之《礼》；以言其欣喜和平之生焉，则谓之《乐》；以言其诚伪邪正之辩焉，则谓之《春秋》。是阴阳消息之行也以至于诚伪邪正之辩也，一也；皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也，夫是之谓六经。六经者非他，吾心之常道也。故《易》也者，志吾心之阴阳消息者也；《书》也者，志吾心之纪纲政事者也；《诗》也者，志吾心之歌咏性情者也；《礼》也者，志吾心之条理节文者也；《乐》也者，志吾心之欣喜和平者也；《春秋》也者，志吾心之诚伪邪正者也。君子之于六经也，求之吾心之阴阳消息而时行焉，所以尊《易》也；求之吾心之纪纲政事而时施焉，所以尊《书》也；求之吾心之歌咏性情而时发焉，所以尊《诗》也；求之吾心之条理节文而时著焉。所以尊《礼》也；求之吾心之欣喜和平而时生焉，所以尊《乐》也；求之吾心之诚伪邪正而时辩焉，所以尊《春秋》也。盖昔者圣人之扶人极、忧后世而述六经也，犹之富家者之父祖，虑其产业库藏之积，其子孙者或至于遗忘散失，卒困穷而无以自全也，而记籍其家之所有以贻之，使之世守其产业库藏之积而享用焉，以免于困穷之患。故六经者，吾心之记籍也；而六经之实，则具于吾心，犹之产业库藏之实积，种种色色，具存于其家；其记籍者，特名状数目而已。而世之学者，不知求六经之实于吾心，而徒考索于影响之间，牵制于文义之末，硁硁然以为是六经矣；是犹富家之子孙，不务守视享用其产业库藏之实积，日遗忘散失，至于窭人丐夫，而犹嚣嚣然指其记籍。曰：“斯吾产业库藏之积也！”何以异于是？呜呼！六经之学，其不明于世，非一朝一夕之故矣。尚功利，崇邪说，是谓乱经；习训诂，传记诵，没溺于浅闻小见，以涂天下之耳目，是谓侮经；侈淫辞，竞诡辩，饰奸心盗行，逐世垄断，而犹自以为通经，是谓贼经。若是者，是并其所谓记籍者而割裂弃毁之矣，宁复知所以为尊经也乎？越城旧有稽山书院，在卧龙西岗，荒废久矣。郡守渭南南君大吉，既敷政于民，则慨然悼末学之支离，将进之以圣贤之道，于是使山阴令吴君瀛拓书院而一新之；又为尊经之阁于其后，曰：经正则庶民兴，庶民兴斯无邪慝矣。阁成，请予一言，以谂多士。予既不获辞，则为记之若是。呜呼！世之学者，得吾说而求诸其心焉，其亦庶乎知所以为尊经也矣。"}
{"title": "吁嗟篇", "time": "魏晋", "author": "曹植", "themes": ["咏物", "植物", "抒怀"], "content": "吁嗟此转蓬，居世何独然。长去本根逝，夙夜无休闲。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飘周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与株荄连。"}
{"title": "铜雀台赋", "time": "魏晋", "author": "曹植", "themes": ["咏物"], "content": "从明后而嬉游兮，登层台以娱情。见太府之广开兮，观圣德之所营。建高门之嵯峨兮，浮双阙乎太清。立中天之华观兮，连飞阁乎西城。临漳水之长流兮，望园果之滋荣。仰春风之和穆兮，听百鸟之悲鸣。天云垣其既立兮，家愿得而获逞。扬仁化于宇内兮，尽肃恭于上京。惟桓文之为盛兮，岂足方乎圣明！休矣美矣！惠泽远扬。翼佐我皇家兮，宁彼四方。同天地之规量兮，齐日月之晖光。永贵尊而无极兮，等年寿于东王。《三国志》版从明后以嬉游兮，登层台以娱情。见太府之广开兮，观圣德之所营。建高门之嵯峨兮，浮双阙乎太清。立中天之华观兮，连飞阁乎西城。临漳水之长流兮，望园果之滋荣。立双台于左右兮，有玉龙与金凤。揽二乔于东南兮，乐朝夕之与共。俯皇都之宏丽兮，瞰云霞之浮动。欣群才之来萃兮，协飞熊之吉梦。仰春风之和穆兮，听百鸟之悲鸣。云天亘其既立兮，家愿得乎双逞。扬仁化于宇宙兮，尽肃恭于上京。惟桓文之为盛兮，岂足方乎圣明？休矣美矣！惠泽远扬。翼佐我皇家兮，宁彼四方。同天地之规量兮，齐日月之辉光。永贵尊而无极兮，等君寿于东皇。御龙旗以遨游兮，回鸾驾而周章。恩化及乎四海兮，嘉物阜而民康。愿斯台之永固兮，乐终古而未央！《三国演义》版"}
{"title": "象祠记", "time": "明代", "author": "王守仁", "themes": ["古文观止", "咏物"], "content": "灵、博之山，有象祠焉。其下诸苗夷之居者，咸神而祠之。宣慰安君，因诸苗夷之请，新其祠屋，而请记于予。予曰：“毁之乎，其新之也？”曰：“新之。”“新之也，何居乎？”曰：“斯祠之肇也，盖莫知其原。然吾诸蛮夷之居是者，自吾父、吾祖溯曾高而上，皆尊奉而禋祀焉，举而不敢废也。”予曰：“胡然乎？有鼻之祀，唐之人盖尝毁之。象之道，以为子则不孝，以为弟则傲。斥于唐，而犹存于今；坏于有鼻，而犹盛于兹土也，胡然乎？”我知之矣：君子之爱若人也，推及于其屋之乌，而况于圣人之弟乎哉？然则祀者为舜，非为象也。意象之死，其在干羽既格之后乎？不然，古之骜桀者岂少哉？而象之祠独延于世，吾于是盖有以见舜德之至，入人之深，而流泽之远且久也。象之不仁，盖其始焉耳，又乌知其终之不见化于舜也？《书》不云乎：“克谐以孝，烝烝乂，不格奸。”瞽瞍亦允若，则已化而为慈父。象犹不弟，不可以为谐。进治于善，则不至于恶；不抵于奸，则必入于善。信乎，象盖已化于舜矣！《孟子》曰：“天子使吏治其国，象不得以有为也。”斯盖舜爱象之深而虑之详，所以扶持辅导之者之周也。不然，周公之圣，而管、蔡不免焉。斯可以见象之既化于舜，故能任贤使能而安于其位，泽加于其民，既死而人怀之也。诸侯之卿，命于天子，盖《周官》之制，其殆仿于舜之封象欤？吾于是盖有以信人性之善，天下无不可化之人也。然则唐人之毁之也，据象之始也；今之诸夷之奉之也，承象之终也。斯义也，吾将以表于世，使知人之不善，虽若象焉，犹可以改；而君子之修德，及其至也，虽若象之不仁，而犹可以化之也。”"}
{"title": "吴山图记", "time": "明代", "author": "归有光", "themes": ["古文观止", "咏物", "写人"], "content": "吴、长洲二县，在郡治所，分境而治。而郡西诸山，皆在吴县。其最高者，穹窿、阳山、邓尉、西脊、铜井。而灵岩，吴之故宫在焉，尚有西子之遗迹。若虎丘、剑池及天平、尚方、支硎，皆胜地也。而太湖汪洋三万六千顷，七十二峰沉浸其间，则海内之奇观矣。余同年友魏君用晦为吴县，未及三年，以高第召入为给事中。君之为县，有惠爱，百姓扳留之，不能得，而君亦不忍于其民。由是好事者绘《吴山图》以为赠。夫令之于民，诚重矣。令诚贤也，其地之山川草木，亦被其泽而有荣也；令诚不贤也，其地之山川草木，亦被其殃而有辱也。君于吴之山川，盖增重矣。异时吾民将择胜于岩峦之间，尸祝于浮屠、老子之宫也，固宜。而君则亦既去矣，何复惓惓于此山哉?昔苏子瞻称韩魏公去黄州四十馀年而思之不忘，至以为《思黄州》诗，子瞻为黄人刻之于石。然后知贤者于其所至，不独使其人之不忍忘而已，亦不能自忘于其人也。君今去县已三年矣。一日，与余同在内庭，出示此图，展玩太息，因命余记之，噫!君之于吾吴有情如此，如之何而使吾民能忘之也!"}
{"title": "小石城山记", "time": "唐代", "author": "柳宗元", "themes": ["古文观止", "山水", "咏物", "抒怀"], "content": "自西山道口径北，逾黄茅岭而下，有二道：其一西出，寻之无所得；其一少北而东，不过四十丈，土断而川分，有积石横当其垠。其上为睥睨、梁欐之形，其旁出堡坞，有若门焉。窥之正黑，投以小石，洞然有水声，其响之激越，良久乃已。环之可上，望甚远，无土壤而生嘉树美箭，益奇而坚，其疏数偃仰，类智者所施设也。噫！吾疑造物者之有无久矣。及是，愈以为诚有。又怪其不为之中州，而列是夷狄，更千百年不得一售其伎，是固劳而无用。神者傥不宜如是，则其果无乎？或曰：“以慰夫贤而辱于此者。”或曰：“其气之灵，不为伟人,而独为是物，故楚之南少人而多石。”是二者，余未信之。"}
{"title": "黄冈竹楼记", "time": "宋代", "author": "王禹偁", "themes": ["古文观止", "咏物", "抒情"], "content": "黄冈之地多竹，大者如椽。竹工破之，刳去其节，用代陶瓦。比屋皆然，以其价廉而工省也。子城西北隅，雉堞圮毁，蓁莽荒秽，因作小楼二间，与月波楼通。远吞山光，平挹江濑，幽阒辽夐，不可具状。夏宜急雨，有瀑布声；冬宜密雪，有碎玉声。宜鼓琴，琴调虚畅；宜咏诗，诗韵清绝；宜围棋，子声丁丁然；宜投壶，矢声铮铮然；皆竹楼之所助也。公退之暇，被鹤氅衣，戴华阳巾，手执《周易》一卷，焚香默坐，消遣世虑。江山之外，第见风帆沙鸟，烟云竹树而已。待其酒力醒，茶烟歇，送夕阳，迎素月，亦谪居之胜概也。彼齐云、落星，高则高矣；井干、丽谯，华则华矣；止于贮妓女，藏歌舞，非骚人之事，吾所不取。吾闻竹工云：“竹之为瓦，仅十稔；若重覆之，得二十稔。”噫！吾以至道乙未岁，自翰林出滁上，丙申，移广陵；丁酉又入西掖；戊戌岁除日岁除日，新旧岁之交，即除夕。，有齐安之命；己亥闰三月到郡。四年之间，奔走不暇；未知明年又在何处，岂惧竹楼之易朽乎！幸后之人与我同志，嗣而葺之，庶斯楼之不朽也！咸平二年八月十五日记。"}
{"title": "春日田园杂兴", "time": "宋代", "author": "范成大", "themes": ["田园", "春天", "生活"], "content": "柳花深巷午鸡声，桑叶尖新绿未成。坐睡觉来无一事，满窗晴日看蚕生。土膏欲动雨频催，万草千花一饷开；舍后荒畦犹绿秀，邻家鞭笋过墙来。高田二麦接山青，傍水低田绿未耕；桃奇满村春似锦，踏歌椎鼓过清明。老盆初熟杜茅柴，携向田头祭社来。巫媪莫嫌滋味薄，旗亭官酒更多灰。社下烧钱鼓似雷，日斜扶得醉翁回。青枝满地花狼藉，知是儿孙斗草来。骑吹东来里巷喧，行春车马闹如烟。系牛莫系门前路，移系门西系碡边。寒食花枝插满头，蒨裙青袂几扁舟。一年一度游山寺，不上灵岩即虎丘。郭里人家拜扫回，新开醪酒荐青梅。日长路好城门近，借我茅亭暖一杯。步屧寻春有好怀，雨余蹄道水如杯。随人黄犬搀前去，走到溪边忽自回。种园得果廑赏劳，不奈儿童鸟雀搔。已插棘针樊笋径，更铺渔纲盖樱桃。吉日初开种稻包，南山雷动雨连宵。今年不欠秧田水，新涨看看拍小桥。桑下春蔬绿满畦，菘心青嫩芥苔肥。溪头洗择店头卖，日暮裹盐沽酒归。"}
{"title": "春夜", "time": "宋代", "author": "王安石", "themes": ["古诗三百首", "春天", "写景", "抒情", "思念"], "content": "金炉香烬漏声残，剪剪轻风阵阵寒。春色恼人眠不得，月移花影上栏杆。"}
{"title": "春日偶成", "time": "宋代", "author": "程颢", "themes": ["古诗三百首", "春天", "哲理", "思乡"], "content": "云淡风轻近午天，傍花随柳过前川。时人不识余心乐，将谓偷闲学少年。"}
{"title": "雨后池上", "time": "宋代", "author": "刘攽", "themes": ["古诗三百首", "春天"], "content": "一雨池塘水面平，淡磨明镜照檐楹。东风忽起垂杨舞，更作荷心万点声。"}
{"title": "淮中晚泊犊头", "time": "宋代", "author": "苏舜钦", "themes": ["春天", "写景", "闲适"], "content": "春阴垂野草青青，时有幽花一树明。晚泊孤舟古祠下，满川风雨看潮生。"}
{"title": "春光好·迎春", "time": "清代", "author": "吴绮", "themes": ["婉约", "春天", "写人"], "content": "春来也，是何时？没人知。先到玉儿头上，袅花枝。十二画楼帘卷，红妆笑语参差。争向彩幡成队去，看朱衣。"}
{"title": "渡江云·揭浩斋送春和韵", "time": "元代", "author": "吴澄", "themes": ["婉约", "春天", "写景"], "content": "名园花正好，娇红白，百态竞春妆。笑痕添酒晕。丰脸凝脂，谁为试铝霜。诗朋酒伴，趁此日流转风光。尽夜游不妨秉烛，未觉是疏狂。茫茫。一年一度，烂漫离披，似长江去浪。但要教啼莺语燕，不怨卢郎。问春春道何曾去，任蜂蝶飞过东墙。君看取，年年潘令河阳。"}
{"title": "南乡子·春闺", "time": "宋代", "author": "孙道绚", "themes": ["婉约", "春天", "写景", "女子", "伤怀"], "content": "晓日压重檐，斗帐春寒起来忺。天气困人梳洗懒，眉尖，淡画春山不喜添。闲把绣丝挦，认得金针又倒拈。陌上游人归也未？恹恹，满院杨花不卷帘。"}
{"title": "一剪梅·漠漠春阴酒半酣", "time": "宋代", "author": null, "themes": ["婉约", "春天", "写景", "怀念"], "content": "漠漠春阴酒半酣。风透春衫，雨透春衫。人家蚕事欲眠三。桑满筐篮，柘满筐篮。先自离怀百不堪。樯燕呢喃，梁燕呢喃。篝灯强把锦书看。人在江南，心在江南。"}
{"title": "钴鉧潭西小丘记", "time": "唐代", "author": "柳宗元", "themes": ["古文观止", "山水", "咏物"], "content": "得西山后八日，寻山口西北道二百步，又得钴鉧潭。西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克己时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露，奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清泠之状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好事之士，或未能至焉。噫！以兹丘之胜，致之沣、镐、鄠、杜，则贵游之士争买者，日增千金而愈不可得。今弃是州也，农夫渔父，过而陋之，贾四百，连岁不能售。而我与深源、克己独喜得之，是其果有遭乎！书于石，所以贺兹丘之遭也。"}
{"title": "谒金门·帘漏滴", "time": "宋代", "author": "汪莘", "themes": ["婉约", "春天", "写景", "怀人"], "content": "帘漏滴，却是春归消息。带雨牡丹无气力，黄鹂愁雨湿。争着洛阳春色，忘却连天草碧。南浦绿波双桨急，沙头人伫立。"}
{"title": "菩萨蛮·舞裙香暖金泥凤", "time": "唐代", "author": "牛峤", "themes": ["婉约", "春天", "写景", "抒情"], "content": "舞裙香暖金泥凤，画梁语燕惊残梦。门外柳花飞，玉郎犹未归。愁匀红粉泪，眉剪春山翠。何处是辽阳？锦屏春昼长。"}
{"title": "浣溪沙·清晓妆成寒食天", "time": "唐代", "author": "韦庄", "themes": ["寒食节", "女子", "怀念", "春天"], "content": "清晓妆成寒食天，柳球斜袅间花钿，卷帘直出画堂前。指点牡丹初绽朵，日高犹自凭朱栏，含嚬不语恨春残。"}
{"title": "醉太平·寒食", "time": "元代", "author": "王元鼎", "themes": ["寒食节", "春天", "写景", "喜悦"], "content": "声声啼乳鸦，生叫破韶华。夜深微雨润堤沙，香风万家。画楼洗净鸳鸯瓦，彩绳半湿秋千架。觉来红日上窗纱，听街头卖杏花。"}
{"title": "春思二首·其一", "time": "唐代", "author": "贾至", "themes": ["春天", "写景", "抒情"], "content": "草色青青柳色黄，桃花历乱李花香。东风不为吹愁去，春日偏能惹恨长。"}
{"title": "菱荇鹅儿水", "time": "清代", "author": "曹雪芹", "themes": ["春天", "写景"], "content": "杏帘招客饮，在望有山庄。菱荇鹅儿水，桑榆燕子梁。一畦春韭绿，十里稻花香。盛世无饥馁，何须耕织忙。"}
{"title": "南歌子·柳色遮楼暗", "time": "唐代", "author": "张泌", "themes": ["婉约", "春天", "写景", "抒情"], "content": "柳色遮楼暗，桐花落砌香。画堂开处远风凉。高卷水晶帘额、衬斜阳。"}
{"title": "春日杂咏", "time": "明代", "author": "高珩", "themes": ["春天", "写景", "抒情", "喜爱"], "content": "青山如黛远村东，嫩绿长溪柳絮风。鸟雀不知郊野好，穿花翻恋小庭中。"}
{"title": "栖禅暮归书所见", "time": "宋代", "author": "唐庚", "themes": ["春天", "写景"], "content": "雨在时时黑，春归处处青。山深失小寺，湖尽得孤亭。"}
{"title": "赤枣子·寄语酿花风日好", "time": "清代", "author": "纳兰性德", "themes": ["春天", "少女"], "content": "惊晓漏，护春眠。格外娇慵只自怜。寄语酿花风日好，绿窗来与上琴弦。"}
{"title": "青玉案·庭下石榴花乱吐", "time": "明代", "author": "文征明", "themes": ["婉约", "夏天", "写人"], "content": "庭下石榴花乱吐，满地绿阴亭午。午睡觉来时自语，悠扬魂梦，黯然情绪，蝴蝶过墙去。骎骎娇眼开仍，悄无人至还凝伫。团扇不摇风自举，盈盈翠竹，纤纤白苎，不受些儿暑。"}
{"title": "忆王孙·夏词", "time": "宋代", "author": "李重元", "themes": ["婉约", "夏天", "写景"], "content": "风蒲猎猎小池塘。过雨荷花满院香。沈李浮瓜冰雪凉。竹方床。针线慵拈午梦长。"}
{"title": "烛影摇红·松窗午梦初觉", "time": "宋代", "author": "毛滂", "themes": ["夏天", "写景", "写人"], "content": "一亩清阴，半天潇洒松窗午。床头秋色小屏山，碧帐垂烟缕。枕畔风摇绿户。唤人醒、不教梦去。可怜恰到，瘦石寒泉，冷云幽处。"}
{"title": "西江月·夜行黄沙道中", "time": "宋代", "author": "辛弃疾", "themes": ["宋词三百首", "小学古诗", "初中古诗", "婉约", "豪放", "夏天", "农村"], "content": "明月别枝惊鹊，清风半夜鸣蝉。稻花香里说丰年，听取蛙声一片。七八个星天外，两三点雨山前。旧时茅店社林边，路转溪头忽见。(溪头一作：溪桥)"}
{"title": "千秋岁·咏夏景", "time": "宋代", "author": "谢逸", "themes": ["婉约", "夏天", "写景", "生活"], "content": "楝花飘砌。蔌蔌清香细。梅雨过，萍风起。情随湘水远，梦绕吴峰翠。琴书倦，鹧鸪唤起南窗睡。密意无人寄。幽恨凭谁洗。修竹畔，疏帘里。歌余尘拂扇，舞罢风掀袂。人散后，一钩淡月天如水。"}
{"title": "浣沙溪·翠葆参差竹径成", "time": "宋代", "author": "周邦彦", "themes": ["婉约", "夏天", "写景"], "content": "翠葆参差竹径成。新荷跳雨泪珠倾。曲阑斜转小池亭。风约帘衣归燕急，水摇扇影戏鱼惊。柳梢残日弄微晴。"}
{"title": "菩萨蛮·回文夏闺怨", "time": "宋代", "author": "苏轼", "themes": ["夏天", "闺怨"], "content": "柳庭风静人眠昼，昼眠人静风庭柳。香汗薄衫凉，凉衫薄汗香。手红冰碗藕，藕碗冰红手。郎笑藕丝长，长丝藕笑郎。"}
{"title": "阮郎归·初夏", "time": "宋代", "author": "苏轼", "themes": ["婉约", "闺怨", "夏天", "写景"], "content": "绿槐高柳咽新蝉。薰风初入弦。碧纱窗下水沈烟。棋声惊昼眠。(水沈一作水沉）微雨过，小荷翻。榴花开欲然。玉盆纤手弄清泉。琼珠碎却圆。"}
{"title": "贺新郎·夏景", "time": "宋代", "author": "苏轼", "themes": ["宋词精选", "婉约", "夏天", "写景", "写花", "女子", "孤独"], "content": "乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两簌簌。"}
{"title": "画堂春·外湖莲子长参差", "time": "宋代", "author": "张先", "themes": ["夏天"], "content": "外湖莲子长参差，霁山青处鸥飞。水天溶漾画桡迟，人影鉴中移。桃叶浅声双唱，杏红深色轻衣。小荷障面避斜晖，分得翠阴归。"}
{"title": "山亭夏日", "time": "唐代", "author": "高骈", "themes": ["夏天", "写景"], "content": "绿树阴浓夏日长，楼台倒影入池塘。水精帘动微风起，满架蔷薇一院香。(水精帘一作水晶帘）"}
{"title": "溪上遇雨二首", "time": "唐代", "author": "崔道融", "themes": ["写景", "抒情", "夏天", "咏物", "写雨"], "content": "回塘雨脚如缫丝，野禽不起沈鱼飞。耕蓑钓笠取未暇，秋田有望从淋漓。坐看黑云衔猛雨，喷洒前山此独晴。忽惊云雨在头上，却是山前晚照明。"}
{"title": "池上早夏", "time": "唐代", "author": "白居易", "themes": ["夏天"], "content": "水积春塘晚，阴交夏木繁。舟船如野渡，篱落似江村。静拂琴床席，香开酒库门。慵闲无一事，时弄小娇孙。"}
{"title": "江楼夕望招客", "time": "唐代", "author": "白居易", "themes": ["夏天", "写景"], "content": "海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。"}
{"title": "观刈麦", "time": "唐代", "author": "白居易", "themes": ["初中古诗", "夏天", "农民", "生活"], "content": "田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。"}
{"title": "夏昼偶作", "time": "唐代", "author": "柳宗元", "themes": ["夏天", "闲适", "生活"], "content": "南州溽暑醉如酒，隐几熟眠开北牖。日午独觉无馀声，山童隔竹敲茶臼。"}
{"title": "江村", "time": "唐代", "author": "杜甫", "themes": ["夏天", "田园"], "content": "清江一曲抱村流，长夏江村事事幽。自去自来堂上燕，相亲相近水中鸥。(堂上一作：梁上)老妻画纸为棋局，稚子敲针作钓钩。但有故人供禄米，微躯此外更何求？"}
{"title": "夏夜叹", "time": "唐代", "author": "杜甫", "themes": ["夏天", "忧国忧民"], "content": "永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。"}
{"title": "夏夜宿表兄话旧", "time": "唐代", "author": "窦叔向", "themes": ["夏天", "离别"], "content": "夜合花开香满庭，夜深微雨醉初醒。远书珍重何曾达，旧事凄凉不可听。去日儿童皆长大，昔年亲友半凋零。明朝又是孤舟别，愁见河桥酒幔青。"}
{"title": "题画兰", "time": "清代", "author": "郑燮", "themes": ["咏物", "写花"], "content": "身在千山顶上头，突岩深缝妙香稠。非无脚下浮云闹，来不相知去不留。"}
{"title": "谒金门·双喜鹊", "time": "宋代", "author": "王庭筠", "themes": ["婉约", "春天", "闺怨", "妇女", "思念", "写花", "孤独"], "content": "双喜鹊，几报归期浑错。尽做旧愁都忘却，新愁何处着？瘦雪一痕墙角，青子已妆残萼。不道枝头无可落，东风犹作恶。"}
{"title": "客中初夏", "time": "宋代", "author": "司马光", "themes": ["夏天", "写景", "咏物", "写花"], "content": "四月清和雨乍晴，南山当户转分明。更无柳絮因风起，惟有葵花向日倾。"}
{"title": "寒菊 / 画菊", "time": "宋代", "author": "郑思肖", "themes": ["古诗三百首", "秋天", "写花", "菊花"], "content": "花开不并百花丛，独立疏篱趣未穷。宁可枝头抱香死，何曾吹落北风中。"}
{"title": "寒夜", "time": "宋代", "author": "杜耒", "themes": ["古诗三百首", "写花", "梅花"], "content": "寒夜客来茶当酒，竹炉汤沸火初红。寻常一样窗前月，才有梅花便不同。"}
{"title": "同儿辈赋未开海棠", "time": "金朝", "author": "元好问", "themes": ["古诗三百首", "咏物", "写花", "劝诫"], "content": "枝间新绿一重重，小蕾深藏数点红。爱惜芳心莫轻吐，且教桃李闹春风。"}
{"title": "宿新市徐公店", "time": "宋代", "author": "杨万里", "themes": ["古诗三百首", "小学古诗", "农村", "写景", "写花", "儿童"], "content": "篱落疏疏一径深，树头花落未成阴。儿童急走追黄蝶，飞入菜花无处寻。"}
{"title": "菩萨蛮·催花未歇花奴鼓", "time": "清代", "author": "纳兰性德", "themes": ["离别", "写花"], "content": "催花未歇花奴鼓，酒醒已见残红舞。不忍覆余觞，临风泪数行。粉香看欲别，空剩当时月。月也异当时，凄清照鬓丝。"}
{"title": "相见欢·花前顾影粼", "time": "清代", "author": "毛奇龄", "themes": ["婉约", "写花", "写人"], "content": "花前顾影粼粼。水中人。水面残花片片绕人身。私自整，红斜领，茜儿巾。却讶领间巾里刺花新。"}
{"title": "清平调·名花倾国两相欢", "time": "唐代", "author": "李白", "themes": ["唐诗三百首", "写花", "写人"], "content": "名花倾国两相欢，常得君王带笑看。解释春风无限恨，沉香亭北倚栏杆。"}
{"title": "沁园春·咏菜花", "time": "清代", "author": "陈维崧", "themes": ["婉约", "咏物", "写花"], "content": "极目离离，遍地濛濛，官桥野塘。正杏腮低亚，添他旖旎；柳丝浅拂，益尔轻飏。绣袜才挑，罗裙可择，小摘情亲也不妨。风流甚，映粉红墙低，一片鹅黄。曾经舞榭歌场，却付与空园锁夕阳。纵非花非草，也来蝶闹；和烟和雨，惯引蜂忙。每到年时，此花娇处，观里夭桃已断肠。沉吟久，怕落红如海，流入春江。"}
{"title": "菩萨蛮·水晶帘外娟娟月", "time": "明代", "author": "杨基", "themes": ["婉约", "写花"], "content": "水晶帘外娟娟月，梨花枝上层层雪。花月两模糊，隔窗看欲无。月华今夜黑，全见梨花白。花也笑姮娥，让他春色多。"}
{"title": "画堂春·雨中杏花", "time": "明代", "author": "陈子龙", "themes": ["婉约", "写花", "抒情"], "content": "轻阴池馆水平桥，一番弄雨花梢。微寒著处不胜娇，此际魂销。忆昔青门堤外，粉香零乱朝朝。玉颜寂寞淡红飘，无那今宵。"}
{"title": "青杏儿·风雨替花愁", "time": "元代", "author": "赵秉文", "themes": ["写花", "惜春"], "content": "风雨替花愁。风雨罢，花也应休。劝君莫惜花前醉，今年花谢，明年花谢，白了人头。乘兴两三瓯。拣溪山好处追游。但教有酒身无事，有花也好，无花也好，选甚春秋。"}
{"title": "西郊落花歌", "time": "清代", "author": "龚自珍", "themes": ["写花", "写景", "赞美"], "content": "西郊落花天下奇，古人但赋伤春诗。西郊车马一朝尽，定庵先生沽酒来赏之。先生探春人不觉，先生送春人又嗤。呼朋亦得三四子，出城失色神皆痴。如钱塘潮夜澎湃，如昆阳战晨披靡；如八万四千天女洗脸罢，齐向此地倾胭脂。奇龙怪凤爱漂泊，琴高之鲤何反欲上天为？玉皇宫中空若洗，三十六界无一青蛾眉。又如先生平生之忧患，恍惚怪诞百出无穷期。先生读书尽三藏，最喜维摩卷里多清词。又闻净土落花深四寸，瞑目观赏尤神驰。西方净国未可到，下笔绮语何漓漓！安得树有不尽之花更雨新好者，三百六十日长是落花时。"}
{"title": "王充道送水仙花五十支", "time": "宋代", "author": "黄庭坚", "themes": ["咏物", "写花"], "content": "凌波仙子生尘袜，水上轻盈步微月。是谁招此断肠魂，种作寒花寄愁绝。含香体素欲倾城，山矾是弟梅是兄。坐对真成被花恼，出门一笑大江横。"}
{"title": "秋日三首", "time": "宋代", "author": "秦观", "themes": ["秋天", "写景", "生活"], "content": "霜落邗沟积水清，寒星无数傍船明。菰蒲深处疑无地，忽有人家笑语声。月团新碾瀹花瓷，饮罢呼儿课楚词。风定小轩无落叶，青虫相对吐秋丝。连卷雌霓小西楼，逐雨追晴意未休。安得万妆相向舞。酒酣聊把作缠头。"}
{"title": "西湖杂咏·秋", "time": "元代", "author": "薛昂夫", "themes": ["秋天", "西湖", "写景"], "content": "疏林红叶，芙蓉将谢，天然妆点秋屏列。断霞遮，夕阳斜，山腰闪出闲亭榭。分付画船且慢者。歌，休唱彻；诗，乘兴写。"}
{"title": "淮阳感秋", "time": "隋代", "author": "李密", "themes": ["地名", "秋天", "写景", "怀古"], "content": "金风荡初节，玉露凋晚林。此夕穷涂士，郁陶伤寸心。野平葭苇合，村荒藜藿深。眺听良多感，徙倚独沾襟。沾襟何所为？怅然怀古意。秦俗犹未平，汉道将何冀？樊哙市井徒，萧何刀笔吏。一朝时运会，千古传名谥。寄言世上雄，虚生真可愧。"}
{"title": "秋雁", "time": "元代", "author": "揭傒斯", "themes": ["秋天", "写鸟", "讽刺"], "content": "寒向江南暖，饥向江南饱。莫道江南恶，须道江南好。"}
{"title": "秋怀二首", "time": "宋代", "author": "黄庭坚", "themes": ["秋天", "抒怀", "友情"], "content": "秋阴细细压茅堂，吟虫啾啾昨夜凉。雨开芭蕉新闲旧，风撼篔簹宫应商。砧声已急不可缓，檐景既短难为长。狐裘断缝弃墙角，岂念晏岁多繁霜。茅堂索索秋风发，行遶空庭紫苔滑。蛙号池上晚来雨，鹊转南枝夜深月。翻手覆手不可期，一死一生交道绝。湖水无端浸白云，故人书断孤鸿没。"}
{"title": "咏秋兰", "time": "明代", "author": null, "themes": ["秋天", "咏物", "写花"], "content": "长林众草入秋荒，独有幽姿逗晚香。每向风前堪寄傲，几因霜后欲留芳。名流赏鉴还堪佩，空谷知音品自扬。一种孤怀千古在，湘江词赋奏清商。"}
{"title": "清江引·秋怀", "time": "元代", "author": "张可久", "themes": ["秋天", "写景", "抒怀", "思乡"], "content": "西风信来家万里，问我归期未？雁啼红叶天，人醉黄花地，芭蕉雨声秋梦里。"}
{"title": "普天乐·秋怀", "time": "元代", "author": "张可久", "themes": ["秋天", "抒怀"], "content": "为谁忙，莫非命。西风驿马。落月书灯。青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。"}
{"title": "醉公子·漠漠秋云澹", "time": "唐代", "author": "顾夐", "themes": ["秋天", "婉约", "写景", "相思"], "content": "漠漠秋云澹，红藕香侵槛。枕倚小山屏，金铺向晚扃。睡起横波慢，独望情何限！衰柳数声蝉，魂销似去年。"}
{"title": "代别离·秋窗风雨夕", "time": "清代", "author": "曹雪芹", "themes": ["秋天"], "content": "秋花惨淡秋草黄，耿耿秋灯秋夜长。已觉秋窗秋不尽，那堪风雨助凄凉！助秋风雨来何速？惊破秋窗秋梦绿。抱得秋情不忍眠，自向秋屏移泪烛。泪烛摇摇爇短檠，牵愁照恨动离情。谁家秋院无风入？何处秋窗无雨声？罗衾不奈秋风力，残漏声催秋雨急。连宵脉脉复飕飕，灯前似伴离人泣。寒烟小院转萧条，疏竹虚窗时滴沥。不知风雨几时休，已教泪洒窗纱湿。"}
{"title": "谢新恩·冉冉秋光留不住", "time": "五代", "author": "李煜", "themes": ["秋天", "重阳节"], "content": "冉冉秋光留不住，满阶红叶暮。又是过重阳，台榭登临处，茱萸香坠。紫菊气，飘庭户，晚烟笼细雨。雍雍新雁咽寒声，愁恨年年长相似。"}
{"title": "次韵蔡瞻明秋园五绝句", "time": "宋代", "author": "洪适", "themes": ["秋天", "植物"], "content": "芥毛金爪勇难干，肯作霜花对乍寒。若说乘轩有痴鹤，司晨如此合峨冠。翔仞当年览德辉，传芳花品未思归。晚来雾鬓凭轩处，直恐金翘相对飞。泽兰萱草比多言，谓汝分阴久夺鲜。政恐淇园修竹劲，不如秦岭老松坚。高标幽艳自宜霜，弱草繁葩莫中伤。肯与红莲媚三夏，要同黄菊向重阳。临风裛露早秋天，范出南金色更鲜。若向东篱比标格，定知花市不言钱。"}
{"title": "平湖乐·采菱人语隔秋烟", "time": "元代", "author": "王恽", "themes": ["秋天"], "content": "采菱人语隔秋烟，波静如横练。入手风光莫流转，共留连，画船一笑春风面。江山信美，终非吾土，问何日是归年？"}
{"title": "菩萨蛮·回廊远砌生秋草", "time": "五代", "author": "冯延巳", "themes": ["秋天", "闺怨", "妇女"], "content": "回廊远砌生秋草，梦魂千里青门道。鹦鹉怨长更，碧笼金锁横。罗帏中夜起，霜月清如水。玉露不成圆，宝筝悲断弦。"}
{"title": "渔歌子·荻花秋", "time": "五代", "author": "李珣", "themes": ["秋天", "写景"], "content": "荻花秋，潇湘夜，橘洲佳景如屏画。碧烟中，明月下，小艇垂纶初罢。水为乡，篷作舍，鱼羹稻饭常餐也。酒盈杯，书满架，名利不将心挂。"}
{"title": "风流子·秋郊即事", "time": "清代", "author": "纳兰性德", "themes": ["秋天", "写景", "抒怀"], "content": "平原草枯矣，重阳后、黄叶树骚骚。记玉勒青丝，落花时节，曾逢拾翠，忽听吹箫。今来是、烧痕残碧尽，霜影乱红凋。秋水映空，寒烟如织，皂雕飞处，天惨云高。人生须行乐，君知否？容易两鬓萧萧。自与东君作别，刬地无聊。算功名何许，此身博得，短衣射虎，沽酒西郊。便向夕阳影里，倚马挥毫。"}
{"title": "秋晓风日偶忆淇上", "time": "清代", "author": "王闿运", "themes": ["秋天", "写景", "回忆"], "content": "秋云洗晨光，庭树碧已散。风期偶然照，水石若在眼。清淇忆晓涉，尘虑得初盥。日色马上明，波痕鹭边浅。沦漪自然绿，空秀不可限。樵汲带清景，望望使步缓。自从闭门来，屡见王路蹇。泽衰怀绿猗，道难惧蓬转。情闲地仍幽，物扰理自遣。谁谓山水深，方从寸心远。"}
{"title": "秋晚登城北楼", "time": "宋代", "author": "陆游", "themes": ["秋天", "抒怀", "爱国"], "content": "幅巾藜杖北城头，卷地西风满眼愁。一点烽传散关信，两行雁带杜陵秋。山河兴废供搔首，身世安危入倚楼。横槊赋诗非复昔，梦魂犹绕古梁州。"}
{"title": "春风", "time": "清代", "author": "袁枚", "themes": ["春天", "写风"], "content": "春风如贵客，一到便繁华。来扫千山雪，归留万国花。"}
{"title": "新晴", "time": "宋代", "author": "刘攽", "themes": ["古诗三百首", "写风"], "content": "青苔满地初晴后，绿树无人昼梦余。唯有南风旧相识，偷开门户又翻书。"}
{"title": "初夏即事", "time": "宋代", "author": "王安石", "themes": ["写风", "田园", "写景"], "content": "石梁茅屋有弯碕，流水溅溅度两陂。晴日暖风生麦气，绿阴幽草胜花时。"}
{"title": "绝句漫兴九首·其二", "time": "唐代", "author": "杜甫", "themes": ["春天", "写风", "抒情"], "content": "手种桃李非无主，野老墙低还似家。恰似春风相欺得，夜来吹折数枝花。"}
{"title": "北风行", "time": "明代", "author": "刘基", "themes": ["写风", "战争"], "content": "城外萧萧北风起，城上健儿吹落耳。将军玉帐貂鼠衣，手持酒杯看雪飞。"}
{"title": "卜算子·风雨送人来", "time": "宋代", "author": "游次公", "themes": ["写风", "写雨", "离别"], "content": "风雨送人来，风雨留人住。草草杯盘话别离，风雨催人去。泪眼不曾晴，眉黛愁还聚。明日相思莫上楼，楼上多风雨。"}
{"title": "扫花游·秋声", "time": "宋代", "author": "王沂孙", "themes": ["咏物", "秋天", "写风", "思乡"], "content": "商飙乍发，渐淅淅初闻，萧萧还住。顿惊倦旅。背青灯吊影，起吟愁赋。断续无凭，试立荒庭听取。在何许。但落叶满阶，惟有高树。迢递归梦阻。正老耳难禁，病怀凄楚。故山院宇。想边鸿孤唳，砌蛩私语。数点相和，更著芭蕉细雨。避无处。这闲愁、夜深尤苦。"}
{"title": "西江月·阻风山峰下", "time": "宋代", "author": "张孝祥", "themes": ["宋词三百首", "山水", "写风"], "content": "满载一船秋色，平铺十里湖光。波神留我看斜阳，放起鳞鳞细浪。明日风回更好，今宵露宿何妨？水晶宫里奏霓裳，准拟岳阳楼上。"}
{"title": "木兰花·风帘向晓寒成阵", "time": "宋代", "author": "晏几道", "themes": ["写风", "感伤"], "content": "风帘向晓寒成阵。来报东风消息近。试从梅蒂紫边寻，更绕柳枝柔处问。来迟不是春无信。开晚却疑花有恨。又应添得几分愁，二十五弦弹未尽。"}
{"title": "大风歌", "time": "两汉", "author": "刘邦", "themes": ["古诗三百首", "写风"], "content": "大风起兮云飞扬，威加海内兮归故乡，安得猛士兮守四方！"}
{"title": "秋风辞", "time": "两汉", "author": "刘彻", "themes": ["古诗三百首", "秋天", "写风", "人生"], "content": "秋风起兮白云飞，草木黄落兮雁南归。兰有秀兮菊有芳，怀佳人兮不能忘。泛楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何！"}
{"title": "风赋", "time": "先秦", "author": "宋玉", "themes": ["写风", "忧国忧民"], "content": "楚襄王游于兰台之宫，宋玉景差侍。有风飒然而至，王乃披襟而当之，曰：“快哉此风！寡人所与庶人共者邪？”宋玉对曰：“此独大王之风耳，庶人安得而共之！”王曰：“夫风者，天地之气，溥畅而至，不择贵贱高下而加焉。今子独以为寡人之风，岂有说乎？”宋玉对曰：“臣闻于师：枳句来巢，空穴来风。其所托者然，则风气殊焉。”王曰：“夫风始安生哉？”宋玉对曰：“夫风生于地，起于青苹之末。侵淫溪谷，盛怒于土囊之口。缘太山之阿，舞于松柏之下，飘忽淜滂，激飏熛怒。耾耾雷声，回穴错迕。蹶石伐木，梢杀林莽。至其将衰也，被丽披离，冲孔动楗，眴焕粲烂，离散转移。故其清凉雄风，则飘举升降。乘凌高城，入于深宫。抵华叶而振气，徘徊于桂椒之间，翱翔于激水之上。将击芙蓉之精。猎蕙草，离秦衡，概新夷，被荑杨，回穴冲陵，萧条众芳。然后徜徉中庭，北上玉堂，跻于罗幢，经于洞房，乃得为大王之风也。故其风中人状，直惨凄惏栗，清凉增欷。清清泠泠，愈病析酲，发明耳目，宁体便人。此所谓大王之雄风也。”王曰：“善哉论事！夫庶人之风，岂可闻乎？”宋玉对曰：“夫庶人之风，塕然起于穷巷之间，堀堁扬尘，勃郁烦冤，冲孔袭门。动沙堁，吹死灰，骇溷浊，扬腐余，邪薄入瓮牖，至于室庐。故其风中人状，直憞溷郁邑，殴温致湿，中心惨怛，生病造热。中唇为胗，得目为篾，啖齰嗽获，死生不卒。此所谓庶人之雌风也。”"}
{"title": "南风歌", "time": "先秦", "author": null, "themes": ["民谣", "赞美", "写风"], "content": "南风之薰兮，可以解吾民之愠兮。南风之时兮，可以阜吾民之财兮。"}
{"title": "嘲春风", "time": "唐代", "author": "温庭筠", "themes": ["春天", "写风", "赞美"], "content": "春风何处好？别殿饶芳草。苒嫋转鸾旗，萎蕤吹雉葆。扬芳历九门，澹荡入兰荪。争奈白团扇，时时偷主恩。"}
{"title": "惊雪", "time": "唐代", "author": "陆畅", "themes": ["写风"], "content": "怪得北风急，前庭如月辉。天人宁许巧，剪水作花飞。"}
{"title": "始闻秋风", "time": "唐代", "author": "刘禹锡", "themes": ["秋天", "写风", "励志"], "content": "昔看黄菊与君别，今听玄蝉我却回。五夜飕飗枕前觉，一年颜状镜中来。马思边草拳毛动，雕眄青云睡眼开。天地肃清堪四望，为君扶病上高台。"}
{"title": "雨霖铃·寒蝉凄切", "time": "宋代", "author": "柳永", "themes": ["宋词三百首", "宋词精选", "高中古诗", "婉约", "离别", "爱情", "写景", "惜别"], "content": "寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？(好景一作：美景)"}
{"title": "竹窗闻风寄苗发司空曙", "time": "唐代", "author": "李益", "themes": ["写风", "思念"], "content": "微风惊暮坐，临牖思悠哉。开门复动竹，疑是故人来。时滴枝上露，稍沾阶下苔。何当一入幌，为拂绿琴埃。"}
{"title": "夜雨寄北", "time": "唐代", "author": "李商隐", "themes": ["唐诗三百首", "初中古诗", "高中古诗", "写雨", "写景", "思念", "爱情"], "content": "君问归期未有期，巴山夜雨涨秋池。何当共剪西窗烛，却话巴山夜雨时。"}
{"title": "琵琶行 / 琵琶引", "time": "唐代", "author": "白居易", "themes": ["唐诗三百首", "高中古诗", "写人", "愤懑"], "content": "浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。(暂歇一作：渐歇)别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。(银篦一作：云篦)今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。"}
{"title": "登金陵凤凰台", "time": "唐代", "author": "李白", "themes": ["唐诗三百首", "高中古诗", "咏史怀古"], "content": "凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。(二水一作：一水)总为浮云能蔽日，长安不见使人愁。"}
{"title": "终南山", "time": "唐代", "author": "王维", "themes": ["唐诗三百首", "高中古诗", "写山"], "content": "太乙近天都，连山接海隅。白云回望合，青霭入看无。分野中峰变，阴晴众壑殊。欲投人处宿，隔水问樵夫。"}
{"title": "梦游天姥吟留别 / 别东鲁诸公", "time": "唐代", "author": "李白", "themes": ["唐诗三百首", "高中古诗"], "content": "海客谈瀛洲，烟涛微茫信难求；越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。(四万一作：一万)我欲因之梦吴越，一夜飞度镜湖月。(度通：渡)湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还？且放白鹿青崖间。须行即骑访名山。安能摧眉折腰事权贵，使我不得开心颜!"}
{"title": "蒹葭", "time": "先秦", "author": null, "themes": ["古诗三百首", "诗经", "初中古诗", "高中古诗", "怀人", "爱情"], "content": "蒹葭苍苍，白露为霜。所谓伊人，在水一方，溯洄从之，道阻且长。溯游从之，宛在水中央。蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。(萋萋一作：凄凄)蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。"}
{"title": "月夜", "time": "唐代", "author": "杜甫", "themes": ["唐诗三百首", "高中古诗", "月亮", "思念", "女子"], "content": "今夜鄜州月，闺中只独看。遥怜小儿女，未解忆长安。香雾云鬟湿，清辉玉臂寒。何时倚虚幌，双照泪痕干。"}
{"title": "八声甘州·对潇潇暮雨洒江天", "time": "宋代", "author": "柳永", "themes": ["宋词三百首", "高中古诗", "写景", "抒情", "哲理", "怀人"], "content": "对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。不忍登高临远，望故乡渺邈，归思难收。叹年来踪迹，何事苦淹留？想佳人，妆楼颙望，误几回、天际识归舟。争知我，倚栏杆处，正恁凝愁！"}
{"title": "踏莎行·郴州旅舍", "time": "宋代", "author": "秦观", "themes": ["宋词三百首", "高中古诗", "婉约", "孤独", "思念"], "content": "雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。驿寄梅花，鱼传尺素。砌成此恨无重数。郴江幸自绕郴山，为谁流下潇湘去。"}
{"title": "登楼", "time": "唐代", "author": "杜甫", "themes": ["唐诗三百首", "初中古诗", "高中古诗", "写景", "怀古", "忧国忧民"], "content": "花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。(梁甫一作：梁父)"}
{"title": "和张仆射塞下曲·其一", "time": "唐代", "author": "卢纶", "themes": ["唐诗三百首", "高中古诗", "边塞", "赞美"], "content": "鹫翎金仆姑，燕尾绣蝥弧。独立扬新令，千营共一呼。"}
{"title": "沁园春·长沙", "time": "近现代", "author": "毛泽东", "themes": ["高中古诗", "写景", "抒怀"], "content": "独立寒秋，湘江北去，橘子洲头。看万山红遍，层林尽染；漫江碧透，百舸争流。鹰击长空，鱼翔浅底，万类霜天竞自由。怅寥廓，问苍茫大地，谁主沉浮？携来百侣曾游，忆往昔峥嵘岁月稠。恰同学少年，风华正茂；书生意气，挥斥方遒。指点江山，激扬文字，粪土当年万户侯。曾记否，到中流击水，浪遏飞舟？"}
{"title": "从军行七首·其四", "time": "唐代", "author": "王昌龄", "themes": ["高中古诗", "边塞", "战争"], "content": "青海长云暗雪山，孤城遥望玉门关。黄沙百战穿金甲，不破楼兰终不还。"}
{"title": "过华清宫绝句三首·其一", "time": "唐代", "author": "杜牧", "themes": ["高中古诗", "地名"], "content": "长安回望绣成堆，山顶千门次第开。一骑红尘妃子笑，无人知是荔枝来。"}
{"title": "寿阳曲·远浦帆归", "time": "元代", "author": "马致远", "themes": ["高中古诗", "写景"], "content": "夕阳下，酒旆闲，两三航未曾着岸。落花水香茅舍晚，断桥头卖鱼人散。"}
{"title": "宿迁道中遇雪", "time": "宋代", "author": "陆文圭", "themes": ["写雪"], "content": "登车宿迁北，万顷铺琼田。墨云淇水光，上下玻璃天。六花时时飘，集我车上毡。左右拍手笑，翁似日鹤仙。失却翁白髯，顿觉翁少年。"}
{"title": "雪望", "time": "清代", "author": "洪升", "themes": ["冬天", "写雪"], "content": "寒色孤村幕，悲风四野闻。溪深难受雪，山冻不流云。鸥鹭飞难辨，沙汀望莫分。野桥梅几树，并是白纷纷。"}
{"title": "塞下曲六首·其一", "time": "唐代", "author": "李白", "themes": ["边塞", "写雪", "生活"], "content": "五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。"}
{"title": "雪梅·其二", "time": "宋代", "author": "卢梅坡", "themes": ["冬天", "写雪", "梅花"], "content": "有梅无雪不精神，有雪无诗俗了人。日暮诗成天又雪，与梅并作十分春。"}
{"title": "沁园春.雪", "time": "近现代", "author": "毛泽东", "themes": ["写雪", "抒情", "哲理"], "content": "北国风光，千里冰封，万里雪飘。望长城内外，惟余莽莽；大河上下，顿失滔滔。(余通：馀)山舞银蛇，原驰蜡象，欲与天公试比高。(原驰原作：原驱)须晴日，看红装素裹，分外妖娆。(红装一作：银装)江山如此多娇，引无数英雄竞折腰。惜秦皇汉武，略输文采；唐宗宋祖，稍逊风骚。一代天骄，成吉思汗，只识弯弓射大雕。俱往矣，数风流人物，还看今朝。"}
{"title": "雪后晚晴四山皆青惟东山全白赋最爱东山晴后雪二绝句", "time": "宋代", "author": "杨万里", "themes": ["写雪", "写景", "喜爱"], "content": "只知逐胜忽忘寒，小立春风夕照间。最爱东山晴后雪，软红光里涌银山。群山雪不到新晴，多作泥融少作冰。最爱东山晴后雪，却愁宜看不宜登。"}
{"title": "山中雪后", "time": "清代", "author": "郑燮", "themes": ["古诗三百首", "冬天", "写雪", "咏物", "梅花"], "content": "晨起开门雪满山，雪晴云淡日光寒。檐流未滴梅花冻，一种清孤不等闲。"}
{"title": "雪梅·其一", "time": "宋代", "author": "卢梅坡", "themes": ["古诗三百首", "冬天", "写雪", "梅花", "励志", "哲理"], "content": "梅雪争春未肯降，骚人搁笔费评章。梅须逊雪三分白，雪却输梅一段香。"}
{"title": "落梅风·咏雪", "time": "元代", "author": "张鸣善", "themes": ["写雪", "讽刺"], "content": "漫天坠，扑地飞，白占许多田地。冻杀吴民都是你！难道是国家祥瑞？"}
{"title": "红林擒近·寿词·满路花", "time": "宋代", "author": "陈允平", "themes": ["咏物", "写雪"], "content": "三万六千顷，玉壶天地寒。庾岭封的皪，淇园折琅玕。漠漠梨花烂漫，纷纷柳絮飞残。直疑潢潦惊翻，斜风溯狂澜。对此频胜赏，一醉饱清欢。呼?童翦韭，和冰先荐春盘。怕东风吹散，留尊待月，倚阑莫惜今夜看。"}
{"title": "东风第一枝·咏春雪", "time": "宋代", "author": "史达祖", "themes": ["咏物", "写雪", "抒怀"], "content": "巧沁兰心，偷黏草甲，东风欲障新暖。谩凝碧瓦难留，信知暮寒轻浅。行天入镜，做弄出、轻松纤软。料故园、不卷重帘，误了乍来双燕。青未了、柳回白眼。红欲断、杏开素面。旧游忆著山阴，厚盟遂妨上苑。寒炉重暖，便放慢春衫针线。恐凤靴，挑菜归来，万一灞桥相见。"}
{"title": "满江红·和范先之雪", "time": "宋代", "author": "辛弃疾", "themes": ["写雪"], "content": "天上飞琼，毕竟向、人间情薄。还又跨、玉龙归去，万花摇落。云破林梢添远岫，月临屋角分层阁。记少年、骏马走韩卢，掀东郭。吟冻雁，嘲饥鹊。人已老，欢犹昨。对琼瑶满地，与君酬酢。最爱霏霏迷远近，却收扰扰还寥廓。待羔儿、酒罢又烹茶，扬州鹤。"}
{"title": "卜算子·雪月最相宜", "time": "宋代", "author": "张孝祥", "themes": ["婉约", "写景", "梅花", "月亮", "写雪", "抒怀"], "content": "雪月最相宜，梅雪都清绝。去岁江南见雪时，月底梅花发。今岁早梅开，依旧年时月。冷艳孤光照眼明，只欠些儿雪。"}
{"title": "踏莎行·雪似梅花", "time": "宋代", "author": "吕本中", "themes": ["宋词精选", "冬天", "写雪", "写花", "婉约"], "content": "雪似梅花，梅花似雪。似和不似都奇绝。恼人风味阿谁知？请君问取南楼月。记得去年，探梅时节。老来旧事无人说。为谁醉倒为谁醒？到今犹恨轻离别。"}
{"title": "上林春令·十一月三十日见雪", "time": "宋代", "author": "毛滂", "themes": ["咏物", "写雪", "羁旅", "抒怀"], "content": "蝴蝶初翻帘绣。万玉女、齐回舞袖。落花飞絮蒙蒙，长忆著、灞桥别后。浓香斗帐自永漏。任满地、月深云厚。夜寒不近流苏，只怜他、后庭梅瘦。"}
{"title": "三部乐·商调梅雪", "time": "宋代", "author": "周邦彦", "themes": ["写雪", "梅花", "抒情", "思念"], "content": "浮玉飞琼，向邃馆静轩，倍增清绝。夜窗垂练，何用交光明月。近闻道、官阁多梅，趁暗香未远，冻蕊初发。倩谁摘取，寄赠情人桃叶。回文近传锦字，道为君瘦损，是人都说。祅知染红著手，胶梳黏发。转思量、镇长堕睫。都只为、情深意切。欲报消息，无一句、堪愈愁结。"}
{"title": "菩萨蛮·梅雪", "time": "宋代", "author": "周邦彦", "themes": ["写雪", "梅花", "羁旅", "抒怀"], "content": "银河宛转三千曲。浴凫飞鹭澄波绿。何处是归舟。夕阳江上楼。天憎梅浪发。故下封枝雪。深院卷帘看。应怜江上寒。"}
{"title": "对雪", "time": "唐代", "author": "高骈", "themes": ["冬天", "写雪", "抒怀"], "content": "六出飞花入户时，坐看青竹变琼枝。如今好上高楼望，盖尽人间恶路岐。"}
{"title": "一枝花·咏喜雨", "time": "元代", "author": "张养浩", "themes": ["咏物", "写雨", "忧国忧民"], "content": "用尽我为国为民心，祈下些值金值玉雨，数年空盼望，一旦遂沾濡，唤省焦枯，喜万象春如故，恨流民尚在途，留不住都弃业抛家，当不的也离乡背土。[梁州]恨不得把野草翻腾做菽粟，澄河沙都变化做金珠。直使千门万户家豪富，我也不枉了受天禄。眼觑着灾伤教我没是处，只落得雪满头颅。[尾声]青天多谢相扶助，赤子从今罢叹吁。只愿得三日霖霪不停住，便下当街上似五湖，都渰了九衢，犹自洗不尽从前受过的苦。"}
{"title": "阮郎归·春风吹雨绕残枝", "time": "清代", "author": null, "themes": ["写雨", "写景", "惆怅"], "content": "春风吹雨绕残枝，落花无可飞。小池寒绿欲生漪，雨晴还日西。帘半卷，燕双归。讳愁无奈眉。翻身整顿着残棋，沉吟应劫迟。"}
{"title": "念奴娇·西湖雨感次素庵韵", "time": "清代", "author": "徐灿", "themes": ["写雨", "西湖", "山水", "喜爱"], "content": "雨窗闲话，叹浮生何必，是今非昨。几遍青山酬对好，依旧黛眉当阁。洒道轮香，润花杯满，不似前秋恶。绣帘才卷，一楼空翠回薄。拟泛烟中片叶，但两湖佳处，任风吹泊。山水清音听未了，隐岸玉筝金索。头上催诗，枕边滴梦，谩惜瑶卮落。相看不厌，两高天际孤削。"}
{"title": "寒食雨二首", "time": "宋代", "author": "苏轼", "themes": ["寒食节", "写雨"], "content": "自我来黄州，已过三寒食。年年欲惜春，春去不容惜。今年又苦雨，两月秋萧瑟。卧闻海棠花，泥污燕脂雪。暗中偷负去，夜半真有力。何殊病少年，病起头已白。春江欲入户，雨势来不已。小屋如渔舟，濛濛水云里。空庖煮寒菜，破灶烧湿苇。那知是寒食，但见乌衔纸。君门深九重，坟墓在万里。也拟哭途穷，死灰吹不起。"}
{"title": "菩萨蛮·隔花才歇帘纤雨", "time": "清代", "author": "纳兰性德", "themes": ["写雨", "感伤", "思念"], "content": "隔花才歇帘纤雨，一声弹指浑无语。梁燕自双归，长条脉脉垂。小屏山色远，妆薄铅华浅。独自立瑶阶，透寒金缕鞋。"}
{"title": "十月二十八日风雨大作", "time": "宋代", "author": "陆游", "themes": ["冬天", "写风", "写雨", "生活"], "content": "风怒欲拔木，雨暴欲掀屋。风声翻海涛，雨点堕车轴。拄门那敢开，吹火不得烛。岂惟涨沟溪，势已卷平陆。辛勤蓺宿麦，所望明年熟；一饱正自艰，五穷故相逐。南邻更可念，布被冬未赎；明朝甑复空，母子相持哭。"}
{"title": "听雨", "time": "元代", "author": "虞集", "themes": ["写雨", "孤独", "思乡"], "content": "屏风围坐鬓毵毵，绛蜡摇光照莫酣。京国多年情尽改，忽听春雨忆江南。"}
{"title": "太平洋遇雨", "time": "清代", "author": "梁启超", "themes": ["写雨", "抒情"], "content": "一雨纵横亘二洲，浪淘天地入东流。却余人物淘难尽，又挟风雷作远游。"}
{"title": "清明", "time": "唐代", "author": "杜牧", "themes": ["清明节", "写雨", "写人"], "content": "清明时节雨纷纷，路上行人欲断魂。借问酒家何处有？牧童遥指杏花村。"}
{"title": "绝句·古木阴中系短篷", "time": "宋代", "author": "志南", "themes": ["古诗三百首", "写风", "写雨"], "content": "古木阴中系短篷，杖藜扶我过桥东。沾衣欲湿杏花雨，吹面不寒杨柳风。"}
{"title": "苏秀道中", "time": "宋代", "author": "曾几", "themes": ["古诗三百首", "秋天", "写雨", "农民", "喜悦", "忧国忧民"], "content": "苏秀道中，自七月二十五日夜大雨三日，秋苗以苏，喜而有作。一夕骄阳转作霖，梦回凉冷润衣襟。不愁屋漏床床湿，且喜溪流岸岸深。千里稻花应秀色，五更桐叶最佳音。无田似我犹欣舞，何况田间望岁心。"}
{"title": "芙蓉楼送辛渐", "time": "唐代", "author": "王昌龄", "themes": ["唐诗三百首", "小学古诗", "送别", "写雨", "抒情"], "content": "寒雨连江夜入吴，平明送客楚山孤。洛阳亲友如相问，一片冰心在玉壶。"}
{"title": "浪淘沙·云气压虚栏", "time": "清代", "author": "蒋春霖", "themes": ["婉约", "写雨", "伤春"], "content": "云气压虚栏，青失遥山，雨丝风絮一番番。上巳清明都过了，只是春寒。华发已无端，何况花残？飞来蝴蝶又成团。明日朱楼人睡起，莫卷帘看。"}
{"title": "谒金门·五月雨", "time": "明代", "author": "陈子龙", "themes": ["婉约", "写雨"], "content": "莺啼处，摇荡一天疏雨。极目平芜人尽去，断红明碧树。费得炉烟无数，只有轻寒难度。忽见西楼花影露，弄晴催薄暮。"}
{"title": "水仙子·夜雨", "time": "元代", "author": "徐再思", "themes": ["羁旅", "孤独", "写雨", "感伤"], "content": "一声梧叶一声秋，一点芭蕉一点愁，三更归梦三更后。落灯花棋未收，叹新丰孤馆人留。枕上十年事，江南二老忧，都到心头。"}
{"title": "萤火", "time": "清代", "author": "赵执信", "themes": ["古诗三百首", "写雨", "抒怀"], "content": "和雨还穿户，经风忽过墙。虽缘草成质，不借月为光。解识幽人意，请今聊处囊。君看落空阔，何异大星芒。"}
{"title": "五月十九日大雨", "time": "明代", "author": "刘基", "themes": ["写雨", "写景", "哲理"], "content": "风驱急雨洒高城，云压轻雷殷地声。雨过不知龙去处，一池草色万蛙鸣。"}
{"title": "临安春雨初霁", "time": "宋代", "author": "陆游", "themes": ["古诗三百首", "春天", "写雨"], "content": "世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。"}
{"title": "临江仙·一番荷芰生池沼", "time": "五代", "author": "尹鹗", "themes": ["荷花", "思念"], "content": "一番荷芰生池沼，槛前风送馨香。昔年于此伴萧娘。相偎伫立，牵惹叙衷肠。时逞笑容无限态，还如菡萏争芳。别来虚遣思悠飏。慵窥往事，金锁小兰房。"}
{"title": "临江仙·雨停荷芰逗浓香", "time": "五代", "author": "阎选", "themes": ["写景", "荷花", "思念"], "content": "雨停荷芰逗浓香，岸边蝉噪垂杨。物华空有旧池塘，不逢仙子，何处梦襄王？珍簟对欹鸳枕冷，此来尘暗凄凉。欲凭危槛恨偏长。藕花珠缀，犹似汗凝妆。"}
{"title": "得胜乐·夏", "time": "元代", "author": "白朴", "themes": ["夏天", "荷花"], "content": "酷暑天，葵榴发，喷鼻香十里荷花。兰舟斜缆垂扬下，只宜辅枕簟向凉亭披襟散发。"}
{"title": "折荷有赠", "time": "唐代", "author": "李白", "themes": ["荷花", "惆怅"], "content": "涉江玩秋水，爱此红蕖鲜。攀荷弄其珠，荡漾不成圆。佳人彩云里，欲赠隔远天。相思无因见，怅望凉风前。"}
{"title": "鹧鸪天·赏荷", "time": "宋代", "author": "蔡松年", "themes": ["婉约", "咏物", "荷花"], "content": "秀樾横塘十里香，水花晚色静年芳。胭脂雪瘦熏沉水，翡翠盘高走夜光。山黛远，月波长，暮云秋影蘸潇湘。醉魂应逐凌波梦，分付西风此夜凉。"}
{"title": "莲藕花叶图", "time": "元代", "author": "吴师道", "themes": ["咏物", "荷花", "生活", "哲理"], "content": "玉雪窍玲珑，纷披绿映红。生生无限意，只在苦心中。"}
{"title": "摸鱼儿·问莲根有丝多少", "time": "金朝", "author": "元好问", "themes": ["爱情", "荷花"], "content": "泰和中，大名民家小儿女，有以私情不如意赴水者，官为踪迹之，无见也。其后踏藕者得二尸水中，衣服仍可验，其事乃白。是岁此陂荷花开，无不并蒂者。沁水梁国用，时为录事判官，为李用章内翰言如此。此曲以乐府《双蕖怨》命篇。“咀五色之灵芝，香生九窍；咽三危之瑞露，春动七情”，韩偓《香奁集》中自序语。问莲根、有丝多少，莲心知为谁苦？双花脉脉娇相向，只是旧家儿女。天已许。甚不教、白头生死鸳鸯浦？夕阳无语。算谢客烟中，湘妃江上，未是断肠处。香奁梦，好在灵芝瑞露。人间俯仰今古。海枯石烂情缘在，幽恨不埋黄土。相思树，流年度，无端又被西风误。兰舟少住。怕载酒重来，红衣半落，狼藉卧风雨。"}
{"title": "摊破浣溪沙·菡萏香销翠叶残", "time": "五代", "author": "李璟", "themes": ["宋词三百首", "婉约", "闺怨", "写景", "荷花", "思念"], "content": "菡萏香销翠叶残，西风愁起绿波间。还与韶光共憔悴，不堪看。细雨梦回鸡塞远，小楼吹彻玉笙寒。多少泪珠何限恨，倚栏干。(栏通：阑)"}
{"title": "晓出净慈寺送林子方", "time": "宋代", "author": "杨万里", "themes": ["古诗三百首", "夏天", "西湖", "写景", "荷花", "离别", "友情", "送别"], "content": "毕竟西湖六月中，风光不与四时同。接天莲叶无穷碧，映日荷花别样红。"}
{"title": "洞仙歌·荷花", "time": "宋代", "author": "刘光祖", "themes": ["咏物", "荷花", "抒怀"], "content": "晚风收暑，小池塘荷净。独倚胡床酒初醒。起徘徊、时有香气吹来，云藻乱，叶底游鱼动影。空擎承露盖，不见冰容，惆怅明妆晓鸾镜。后夜月凉时，月淡花低，幽梦觉、欲凭谁省。且应记、临流凭阑干，便遥想，江南红酣千顷。"}
{"title": "疏影·咏荷叶", "time": "宋代", "author": "张炎", "themes": ["咏物", "荷花", "抒怀"], "content": "碧圆自洁。向浅洲远渚，亭亭清绝。犹有遗簪，不展秋心，能卷几多炎热。鸳鸯密语同倾盖，且莫与、浣纱人说。恐怨歌、忽断花风，碎却翠云千叠。回首当年汉舞，怕飞去、谩皱留仙裙折。恋恋青衫，犹染枯香，还叹鬓丝飘雪。盘心清露如铅水，又一夜、西风吹折。喜静看、匹练秋光，倒泻半湖明月。"}
{"title": "莺啼序·荷和赵修全韵", "time": "宋代", "author": "吴文英", "themes": ["咏物", "荷花", "爱情"], "content": "横塘棹穿艳锦，引鸳鸯弄水。断霞晚、笑折花归，绀纱低护灯蕊。润玉瘦，冰轻倦浴，斜拖凤股盘云坠。听银床，声细梧桐，渐搅凉思。窗隙流光，冉冉迅羽，诉空梁燕子。误惊起、风竹敲门，故人还又不至。记琅玕、新诗细掐，早陈迹、香痕纤指。怕因循，罗扇恩疏，又生秋意。西湖旧日，画舸频移，叹几萦梦寐。霞佩冷，叠澜不定，麝霭飞雨，乍湿鲛绡，暗盛红泪。綀单夜共，波心宿处，琼箫吹月霓裳舞，向明朝、未觉花容悴。嫣香易落，回头澹碧销烟，镜空画罗屏里。残蝉度曲，唱彻西园，也感红怨翠。念省惯、吴宫幽憩，暗柳追凉，晓岸参斜，露零沤起。丝萦寸藕，留连欢事，桃笙平展湘浪影，有昭华秾李冰相倚。如今鬓点凄霜，半箧秋词，恨盈蠹纸。"}
{"title": "醉桃源·芙蓉", "time": "宋代", "author": "吴文英", "themes": ["咏物", "荷花", "伤怀"], "content": "青春花姊不同时。凄凉生较迟。艳妆临水最相宜。风来吹绣漪。惊旧事，问长眉。月明仙梦回。凭阑人但觉秋肥。花愁人不知。"}
{"title": "过秦楼·黄钟商芙蓉", "time": "宋代", "author": "吴文英", "themes": ["咏物", "荷花"], "content": "藻国凄迷，麹澜澄映，怨入粉烟蓝雾。香笼麝水，腻涨红波，一镜万妆争妒。湘女归魂，佩环玉冷无声，凝情谁诉。又江空月堕，凌波尘起，彩鸳愁舞。还暗忆、钿合兰桡，丝牵琼腕，见的更怜心苦。玲珑翠屋，轻薄冰绡，稳称锦云留住。生怕哀蝉，暗惊秋被红衰，啼珠零露。能原注去声西风老尽，羞趁东风嫁与。"}
{"title": "法曲献仙音·秋晚红白莲", "time": "宋代", "author": "吴文英", "themes": ["秋天", "荷花"], "content": "风拍波惊，露零秋觉，断绿衰红江上。艳拂潮妆，澹凝冰靥，别翻翠池花浪。过数点斜阳雨，啼绡粉痕冷。宛相向。指汀洲、素云飞过，清麝洗、玉井晓霞佩响。寸藕折长丝，笑何郎、心似春荡。半掬微凉，听娇蝉、声度菱唱。伴鸳鸯秋梦，酒醒月斜轻帐。"}
{"title": "念奴娇·闹红一舸", "time": "宋代", "author": "姜夔", "themes": ["宋词三百首", "咏物", "荷花"], "content": "闹红一舸，记来时，尝与鸳鸯为侣，三十六陂人未到，水佩风裳无数。翠叶吹凉，玉容消酒，更洒菇蒲雨。嫣然摇动，冷香飞上诗句。日暮，青盖亭亭，情人不见，争忍凌波去？只恐舞衣寒易落，愁人西风南浦。高柳垂阴，老鱼吹浪，留我花间住。田田多少，几回沙际归路。"}
{"title": "浣溪沙·宿醉离愁慢髻鬟", "time": "宋代", "author": "韩偓", "themes": ["婉约", "写景", "荷花"], "content": "宿醉离愁慢髻鬟，六铢衣薄惹轻寒，慵红闷翠掩青鸾。罗袜况兼金菡萏，雪肌仍是玉琅玕，骨香腰细更沈檀。"}
{"title": "卜算子·席间再作", "time": "宋代", "author": "葛立方", "themes": ["写景", "荷花", "写雨", "抒情"], "content": "袅袅水芝红，脉脉蒹葭浦。淅淅西风淡淡烟，几点疏疏雨。草草展杯觞，对此盈盈女。叶叶红衣当酒船，细细流霞举。"}
{"title": "苏幕遮·燎沉香", "time": "宋代", "author": "周邦彦", "themes": ["宋词三百首", "高中古诗", "婉约", "荷花", "思乡"], "content": "燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。"}
{"title": "梅花", "time": "宋代", "author": "陈亮", "themes": ["咏物", "梅花", "抒怀", "爱国"], "content": "疏枝横玉瘦，小萼点珠光。一朵忽先变，百花皆后香。欲传春信息，不怕雪埋藏。玉笛休三弄，东君正主张。"}
{"title": "梅花绝句·其二", "time": "宋代", "author": "陆游", "themes": ["咏物", "梅花", "抒怀", "爱国"], "content": "幽谷那堪更北枝，年年自分着花迟。高标逸韵君知否，正是层冰积雪时。"}
{"title": "梅花 / 梅", "time": "宋代", "author": "王安石", "themes": ["古诗三百首", "写景", "咏物", "梅花"], "content": "墙角数枝梅，凌寒独自开。遥知不是雪，为有暗香来。"}
{"title": "梅花绝句·其一", "time": "宋代", "author": "陆游", "themes": ["古诗三百首", "咏物", "梅花", "抒怀"], "content": "闻道梅花坼晓风，雪堆遍满四山中。何方可化身千亿，一树梅花一放翁。"}
{"title": "鹊踏枝·梅落繁枝千万片", "time": "五代", "author": "冯延巳", "themes": ["写花", "梅花", "人生"], "content": "梅落繁枝千万片，犹自多情，学雪随风转。昨夜笙歌容易散，酒醒添得愁无限。楼上春山寒四面，过尽征鸿，暮景烟深浅。一晌凭栏人不见，鲛绡掩泪思量遍。"}
{"title": "落梅", "time": "宋代", "author": "陆游", "themes": ["咏物", "梅花", "品格"], "content": "雪虐风饕愈凛然，花中气节最高坚。过时自合飘零去，耻向东君更乞怜。醉折残梅一两枝，不妨桃李自逢时。向来冰雪凝严地，力斡春回竟是谁？"}
{"title": "落梅", "time": "清代", "author": "律然", "themes": ["梅花"], "content": "和风和雨点苔纹，漠漠残香静里闻。林下积来全似雪，岭头飞去半为云。不须横管吹江郭，最惜空枝冷夕曛。回首孤山山下路，霜禽粉蝶任纷纷。"}
{"title": "题梵隐院方丈梅", "time": "宋代", "author": "晏敦复", "themes": ["梅花", "品格"], "content": "亚槛倾檐一古梅，几番有意唤春回。吹香自许仙人下，照影还容高士来。月射寒光侵涧户，风摇翠色锁阶苔。游蜂野蝶休相顾，本性由来不染埃。"}
{"title": "玄墓看梅", "time": "清代", "author": null, "themes": ["赏花", "梅花"], "content": "谢却兰桡信杖藜，千峰盘磴入花畦。晴云度影迷三径，暗水流香冷一溪。僧寺多藏深树里，人家半在夕阳西。登临更上朝元阁，满壁苔痕没旧题。"}
{"title": "一萼红·盆梅", "time": "宋代", "author": "朱晞颜", "themes": ["咏物", "梅花"], "content": "玉堂深。正重帘护暝，窗色试新晴。苔暖鳞生，泥融脉起，春意初破琼英。夜深后、寒消绛蜡，误碎月、和露落空庭。暖吹调香，冷芳侵梦，一晌消凝。长恨年华婉晚，被柔情数曲，抵死牵萦。何事东君，解将芳思，巧缀一斛春冰。那得似、空山静夜，傍疏篱、清浅小溪横。莫问调羹心事，且论笛里平生。"}
{"title": "咏落梅", "time": "南北朝", "author": "谢朓", "themes": ["咏物", "梅花", "抒怀", "感慨"], "content": "新叶初冉冉，初蕊新霏霏。逢君后园讌，相随巧笑归。亲劳君玉指，摘以赠南威。用持插云髻，翡翠比光辉。日暮长零落，君恩不可追。"}
{"title": "九字梅花咏", "time": "元代", "author": "明本", "themes": ["咏物", "梅花"], "content": "昨夜西风吹折千林梢，渡口小艇滚入沙滩坳。野桥古梅独卧寒屋角，疏影横斜暗上书窗敲。半枯半活几个擫蓓蕾，欲开未开数点含香苞。纵使画工奇妙也缩手，我爱清香故把新诗嘲。"}
{"title": "踏莎行·雪中看梅花", "time": "元代", "author": "王旭", "themes": ["写雪", "梅花"], "content": "两种风流，一家制作。雪花全似梅花萼。细看不是雪无香，天风吹得香零落。虽是一般，惟高一着。雪花不似梅花薄。梅花散彩向空山，雪花随意穿帘幕。"}
{"title": "题画梅", "time": "清代", "author": "李方膺", "themes": ["梅花", "抒怀"], "content": "挥毫落纸墨痕新，几点梅花最可人。愿借天风吹得远，家家门巷尽成春。"}
{"title": "岭梅", "time": "宋代", "author": "张道洽", "themes": ["梅花"], "content": "到处皆诗境，随时有物华。应酬都不暇，一岭是梅花。"}
{"title": "访妙玉乞红梅", "time": "清代", "author": "曹雪芹", "themes": ["写花", "梅花"], "content": "酒未开樽句未裁，寻春问腊到蓬莱。不求大士瓶中露，为乞孀娥槛外梅。入世冷挑红雪去，离尘香割紫云来。槎枒谁惜诗肩瘦，衣上犹沾佛院苔。"}
{"title": "咏红梅花得“花”字", "time": "清代", "author": "曹雪芹", "themes": ["写花", "梅花"], "content": "疏是枝条艳是花，春妆儿女竞奢华。闲庭曲槛无余雪，流水空山有落霞。幽梦冷随红袖笛，游仙香泛绛河槎。前身定是瑶台种，无复相疑色相差。（出自《红楼梦》第五十回。）"}
{"title": "咏红梅花得“红”字", "time": "清代", "author": "曹雪芹", "themes": ["写花", "梅花"], "content": "桃未芳菲杏未红，冲寒先喜笑东风。魂飞庾岭春难辨，霞隔罗浮梦未通。绿萼添妆融宝炬，缟仙扶醉跨残虹。看来岂是寻常色，浓淡由他冰雪中。（出自《红楼梦》第五十回。）"}
{"title": "咏红梅花得“梅”字", "time": "清代", "author": "曹雪芹", "themes": ["写花", "梅花"], "content": "白梅懒赋赋红梅，逞艳先迎醉眼开。冻脸有痕皆是血，酸心无恨亦成灰。误吞丹药移真骨，偷下瑶池脱旧胎。江北江南春灿烂，寄言蜂蝶漫疑猜。（出自《红楼梦》第五十回。）"}
{"title": "沁园春·试望阴山", "time": "清代", "author": "纳兰性德", "themes": ["写景", "抒情", "愁苦"], "content": "试望阴山，黯然销魂，无言排徊。见青峰几簇，去天才尺；黄沙一片，匝地无埃。碎叶城荒，拂云堆远，雕外寒烟惨不开。踟蹰久，忽砯崖转石，万壑惊雷。穷边自足秋怀。又何必、平生多恨哉。只凄凉绝塞，峨眉遗冢；梢沉腐草，骏骨空台。北转河流，南横斗柄，略点微霜鬓早衰。君不信，向西风回首，百事堪哀。"}
{"title": "生查子·东风不解愁", "time": "清代", "author": "纳兰性德", "themes": ["写景", "追忆", "怀人"], "content": "东风不解愁，偷展湘裙衩。独夜背纱笼，影著纤腰画。爇尽水沉烟，露滴鸳鸯瓦。花骨冷宜香，小立樱桃下。"}
{"title": "临江仙·昨夜个人曾有约", "time": "清代", "author": "纳兰性德", "themes": ["写景", "抒情"], "content": "昨夜个人曾有约，严城玉漏三更。一钩新月几疏星。夜阑犹未寝，人静鼠窥灯。原是瞿唐风间阻，错教人恨无情。小阑干外寂无声。几回肠断处，风动护花铃。"}
{"title": "减字木兰花·相逢不语", "time": "清代", "author": "纳兰性德", "themes": ["写人", "写景", "爱情"], "content": "相逢不语，一朵芙蓉著秋雨。小晕红潮，斜溜鬟心只凤翘。待将低唤，直为凝情恐人见。欲诉幽怀，转过回阑叩玉钗。"}
{"title": "渔歌子·草芊芊", "time": "五代", "author": "孙光宪", "themes": ["写景", "抒情", "旷达"], "content": "草芊芊，波漾漾。湖边草色连波涨。沿蓼岸，泊枫汀，天际玉轮初上。扣舷歌，联极望。桨声伊轧知何向？黄鹄叫，白鸥眠，谁似侬家疏旷？"}
{"title": "鬓云松令·枕函香", "time": "清代", "author": "纳兰性德", "themes": ["爱情", "相思", "写景", "抒情"], "content": "枕函香，花径漏。依约相逢，絮语黄昏后。时节薄寒人病酒，铲地梨花，彻夜东风瘦。掩银屏，垂翠袖。何处吹箫，脉脉情微逗。肠断月明红豆蔻，月似当时，人似当时否？"}
{"title": "山花子·林下荒苔道韫家", "time": "清代", "author": "纳兰性德", "themes": ["咏物", "写景", "抒情"], "content": "林下荒苔道韫家，生怜玉骨委尘沙。愁向风前无处说，数归鸦。半世浮萍随逝水，一宵冷雨葬名花。魂是柳绵吹欲碎，绕天涯。"}
{"title": "晓起", "time": "宋代", "author": "文天祥", "themes": ["写景", "抒情"], "content": "远寺鸣金铎，疏窗试宝熏。秋声江一片，曙影月三分。倦鹤行黄叶，痴猿坐白云。道人无一事，抱膝看回文。"}
{"title": "上林赋", "time": "两汉", "author": "司马相如", "themes": ["写景", "叙事"], "content": "亡是公听然而笑曰：“楚则失矣，而齐亦未为得也。夫使诸侯纳贡者，非为财币，所以述职也。封疆画界者，非为守御，所以禁淫也。今齐列为东藩，而外私肃慎，捐国逾限，越海而田，其于义固未可也。且二君之论，不务明君臣之义，正诸侯之礼，徒事争于游戏之乐，苑囿之大，欲以奢侈相胜，荒淫相越，此不可以扬名发誉，而适足以贬君自损也。“且夫齐楚之事，又乌足道乎！君未睹夫巨丽也，独不闻天子之上林乎？左苍梧，右西极。丹水更其南，紫渊径其北。终始灞浐，出入泾渭；酆镐潦潏，纡馀委蛇，经营乎其内。荡荡乎八川分流，相背而异态。东西南北，驰骛往来，出乎椒丘之阙，行乎洲淤之浦，经乎桂林之中，过乎泱漭之野。汩乎混流，顺阿而下，赴隘狭之口，触穹石，激堆埼，沸乎暴怒，汹涌澎湃。滭弗宓汩，逼侧泌瀄。横流逆折，转腾潎冽，滂濞沆溉。穹隆云桡，宛潬胶戾。逾波趋浥，涖涖下濑。批岩冲拥，奔扬滞沛。临坻注壑，瀺灂霣坠，沈沈隐隐，砰磅訇礚，潏潏淈淈，湁潗鼎沸。驰波跳沫，汩濦漂疾。悠远长怀，寂漻无声，肆乎永归。然后灏溔潢漾，安翔徐回，翯乎滈滈，东注太湖，衍溢陂池。于是乎鲛龙赤螭，??渐离，鰅鰫鳍鮀，禺禺魼鳎，揵鳍掉尾，振鳞奋翼，潜处乎深岩，鱼鳖讙声，万物众伙。明月珠子，的砾江靡。蜀石黄碝，水玉磊砢，磷磷烂烂，采色澔汗，藂积乎其中。鸿鹔鹄鸨，鴐鹅属玉，交精旋目，烦鹜庸渠，箴疵?卢，群浮乎其上，泛淫泛滥，随风澹淡，与波摇荡，奄薄水渚，唼喋菁藻，咀嚼菱藕。“于是乎崇山矗矗，巃嵷崔巍，深林巨木，崭岩参嵳，九嵕嶻嶭。南山峨峨，岩陁甗崎，摧崣崛崎。振溪通谷，蹇产沟渎，谽呀豁閕。阜陵别岛，崴磈葨廆，丘虚堀礨，隐辚郁垒，登降施靡，陂池貏豸，沇溶淫鬻，散涣夷陆，亭皋千里，靡不被筑。揜以绿蕙，被以江蓠，糅以蘪芜，杂以留夷。布结缕，攒戾莎，揭车衡兰，槀本射干，茈姜蘘荷，葴持若荪，鲜支黄砾，蒋苎青薠，布濩闳泽，延曼太原。离靡广衍，应风披靡，吐芳扬烈，郁郁菲菲，众香发越，肸蚃布写，晻薆咇茀。“于是乎周览泛观，缜纷轧芴，芒芒恍忽。视之无端，察之无涯，日出东沼，入乎西陂。其南则隆冬生长，涌水跃波。其兽则?旄貘嫠，沈牛麈麋，赤首圜题，穷奇象犀。其北则盛夏含冻裂地，涉冰揭河。其兽则麒麟角端，騊駼橐驼，蛩蛩驒騱，駃騠驴骡六庵注。“于是乎离宫别馆，弥山跨谷，高廊四注，重坐曲阁，华榱璧珰，辇道纚属，步櫩周流，长途中宿。夷嵕筑堂，累台增成，岩窔洞房，頫杳眇而无见，仰攀橑而扪天，奔星更于闺闼，宛虹扦于楯轩，青龙蚴蟉于东箱，象舆婉僤于西清，灵圄燕于闲馆，偓佺之伦，暴于南荣。醴泉涌于清室，通川过于中庭。盘石振崖，嵚岩倚倾。嵯峨磼礏，刻削峥嵘。玫瑰碧琳，珊瑚丛生，琘玉旁唐，玢豳文鳞，赤瑕驳荦，杂臿其间，晁采琬琰，和氏出焉。“于是乎卢橘夏熟，黄甘橙楱，枇杷橪柿，亭奈厚朴，梬枣杨梅，樱桃蒲陶，隐夫薁棣，答沓离支，罗乎后宫，列乎北园。崒丘陵，下平原，扬翠叶，扤紫茎，发红华，垂朱荣，煌煌扈扈，照曜钜野。沙棠栎槠，华枫枰栌，留落胥邪，仁频并闾，欃檀木兰，豫章女贞，长千仞，大连抱，夸条直畅，实叶葰楙，攒立丛倚，连卷欐佹，崔错癹骫，坑衡閜砢，垂条扶疏，落英幡纚，，纷溶箾蔘，猗狔从风，藰莅卉歙，盖象金石之声，管籥之音。偨池茈虒，旋还乎后宫，杂袭絫辑，被山缘谷，循阪下隰，视之无端，究之无穷。“于是乎玄猨素雌，蜼玃飞鸓，蛭蜩蠼猱，獑胡豰蛫，栖息乎其间。长啸哀鸣，翩幡互经。夭蟜枝格，偃蹇杪颠。隃绝梁，腾殊榛，捷垂条，掉希间，牢落陆离，烂漫远迁。若此者数百千处。娱游往来，宫宿馆舍，庖厨不徙，后宫不移，百官备具。“于是乎背秋涉冬，天子校猎。乘镂象，六玉虬，拖蜺旌，靡云旗，前皮轩，后道游。孙叔奉辔，卫公参乘，扈从横行，出乎四校之中。鼓严簿，纵猎者，河江为阹，泰山为橹，车骑雷起，殷天动地，先后陆离，离散别追。淫淫裔裔，缘陵流泽，云布雨施。生貔豹，搏豺狼，手熊罴，足壄羊，蒙鹖苏，绔白虎，被班文，跨壄马，凌三嵕之危，下碛历之坻。径峻赴险，越壑厉水。椎蜚廉，弄獬豸，格虾蛤，鋋猛氏，羂騕褭，射封豕。箭不苟害，解脰陷脑，弓不虚发，应声而倒。于是乘舆弭节徘徊，翱翔往来，睨部曲之进退，览将帅之变态。然后侵淫促节，儵夐远去，流离轻禽，蹴履狡兽。轊白鹿，捷狡兔，轶赤电，遗光耀。追怪物，出宇宙，弯蕃弱，满白羽，射游枭，栎蜚遽。择肉而后发，先中而命处，弦矢分，艺殪仆。然后扬节而上浮，凌惊风，历骇猋，乘虚无，与神俱。躏玄鹤，乱昆鸡，遒孔鸾，促鵔鸃，拂翳鸟，捎凤凰，捷鹓鶵，揜焦明。道尽途殚，回车而还。消遥乎襄羊，降集乎北纮，率乎直指，晻乎反乡。蹷石阙，历封峦，过鳷鹊，望露寒，下棠梨，息宜春，西驰宣曲，濯鹢牛首，登龙台，掩细柳。观士大夫之勤略，均猎者之所得获，徒车之所轥轹，步骑之所蹂若，人臣之所蹈籍，与其穷极倦谻，惊惮詟伏，不被创刃而死者，他他籍籍，填坑满谷，掩平弥泽。“于是乎游戏懈怠，置酒乎颢天之台，张乐乎轇輵之宇。撞千石之钟，立万石之虡，建翠华之旗，树灵鼍之鼓，奏陶唐氏之舞，听葛天氏之歌，千人唱，万人和，山陵为之震动，川谷为之荡波。巴渝宋蔡，淮南干遮，文成颠歌，族居递奏，金鼓迭起，铿鎗闛鞈，洞心骇耳。荆吴郑卫之声，韶濩武象之乐，阴淫案衍之音，鄢郢缤纷，激楚结风。俳优侏儒，狄鞮之倡，所以娱耳目乐心意者，丽靡烂漫于前，靡曼美色于后。若夫青琴、宓妃之徒，绝殊离俗，妖冶娴都，靓妆刻饰，便嬛绰约，柔桡嫚嫚，妩媚孅弱。曳独茧之褕绁，眇阎易以恤削，便姗嫳屑，与俗殊服，芬芳沤郁，酷烈淑郁；皓齿粲烂，宜笑的皪；长眉连娟，微睇绵藐，色授魂与，心愉于侧。“于是酒中乐酣，天子芒然而思，似若有亡，曰：‘嗟乎！此大奢侈。朕以览听馀闲，无事弃日，顺天道以杀伐，时休息于此。恐后叶靡丽，遂往而不返，非所以为继嗣创业垂统也。’于是乎乃解酒罢猎，而命有司曰：‘地可垦辟，悉为农郊，以赡萌隶，隤墙填堑，使山泽之人得至焉。实陂池而勿禁，虚宫馆而勿仞，发仓廪以救贫穷，补不足，恤鳏寡，存孤独，出德号，省刑罚，改制度，易服色，革正朔，与天下为更始。’“于是历吉日以斋戒，袭朝服，乘法驾，建华旗，鸣玉鸾，游于六艺之囿，驰骛乎仁义之涂，览观《春秋》之林，射《狸首》，兼《驺虞》，弋玄鹤，舞干戚，载云?，揜群雅，悲《伐檀》，乐乐胥，修容乎礼园，翱翔乎书圃，述《易》道，放怪兽，登明堂，坐清庙，次群臣，奏得失，四海之内，靡不受获。于斯之时，天下大说，乡风而听，随流而化，芔然兴道而迁义，刑错而不用，德隆于三王，而功羡于五帝。若此故猎，乃可喜也。若夫终日驰骋，劳神苦形，罢车马之用，抏士卒之精，费府库之财，而无德厚之恩，务在独乐，不顾众庶，亡国家之政，贪雉兔之获，则仁者不繇也。从此观之，齐楚之事，岂不哀哉！地方不过千里，而囿居九百，是草木不得垦辟，而人无所食也。夫以诸侯之细，而乐万乘之侈，仆恐百姓被其尤也。”于是二子愀然改容，超若自失，逡巡避席，曰：“鄙人固陋，不知忌讳，乃今日见教，谨受命矣。”"}
{"title": "折桂令·问秦淮", "time": "清代", "author": "孔尚任", "themes": ["写景", "抒情"], "content": "当年粉黛，何处笙箫？罢灯船端阳不闹，收酒旗重九无聊。白鸟飘飘，绿水滔滔，嫩黄花有些蝶飞，新红叶无个人瞧。"}
{"title": "春光好·天初暖", "time": "五代", "author": "欧阳炯", "themes": ["写景"], "content": "天初暖，日初长，好春光。万汇此时皆得意，竞芬芳。笋迸苔钱嫩绿，花偎雪坞浓香。谁把金丝裁剪却，挂斜阳？"}
{"title": "晓行望云山", "time": "宋代", "author": "杨万里", "themes": ["写景"], "content": "霁天欲晓未明间，满目奇峰总可观。却有一峰忽然长，方知不动是真山。"}
{"title": "山中留客", "time": "唐代", "author": "张旭", "themes": ["春天", "写景"], "content": "山光物态弄春晖，莫为轻阴便拟归。纵使晴明无雨色，入云深处亦沾衣。"}
{"title": "齐安郡中偶题·其一", "time": "唐代", "author": "杜牧", "themes": ["写景", "抒情"], "content": "两竿落日溪桥上，半缕轻烟柳影中。多少绿荷相倚恨，一时回首背西风。"}
{"title": "西塍废圃", "time": "宋代", "author": "周密", "themes": ["秋天", "写景", "抒情"], "content": "吟蛩鸣蜩引兴长，玉簪花落野塘香。园翁莫把秋荷折，留与游鱼盖夕阳。"}
{"title": "望海楼", "time": "宋代", "author": "米芾", "themes": ["咏物", "写景"], "content": "云间铁瓮近青天，缥缈飞楼百尺连。三峡江声流笔底，六朝帆影落樽前。几番画角催红日，无事沧州起白烟。忽忆赏心何处是？春风秋月两茫然。"}
{"title": "北斋雨后", "time": "宋代", "author": "文同", "themes": ["写景", "生活"], "content": "小庭幽圃绝清佳，爱此常教放吏衙。雨后双禽来占竹，秋深一蝶下寻花。唤人扫壁开吴画，留客临轩试越茶。野兴渐多公事少，宛如当日在山家。"}
{"title": "满江红·金陵怀古", "time": "元代", "author": "萨都剌", "themes": ["写景", "怀古"], "content": "六代豪华，春去也、更无消息。空怅望，山川形胜，已非畴昔。王谢堂前双燕子，乌衣巷口曾相识。听夜深、寂寞打孤城，春潮急。思往事，愁如织。怀故国，空陈迹。但荒烟衰草，乱鸦斜日。玉树歌残秋露冷，胭脂井坏寒螀泣。到如今、只有蒋山青，秦淮碧！"}
{"title": "浣溪沙·门隔花深梦旧游", "time": "宋代", "author": "吴文英", "themes": ["宋词三百首", "宋词精选", "离别"], "content": "门隔花深梦旧游。夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷于秋。"}
{"title": "点绛唇·试灯夜初晴", "time": "宋代", "author": "吴文英", "themes": ["宋词精选", "婉约", "思念"], "content": "卷尽愁云，素娥临夜新梳洗。暗尘不起。酥润凌波地。辇路重来，仿佛灯前事。情如水。小楼熏被。春梦笙歌里。"}
{"title": "望江南·三月暮", "time": "宋代", "author": "吴文英", "themes": ["宋词精选", "婉约", "伤春"], "content": "三月暮，花落更情浓。人去秋千闲挂月，马停杨柳倦嘶风。堤畔画船空。恹恹醉，长日小帘栊。宿燕夜归银烛外，啼莺声在绿阴中。无处觅残红。"}
{"title": "虞美人·听雨", "time": "宋代", "author": "蒋捷", "themes": ["宋词三百首", "宋词精选", "婉约", "写雨", "伤怀"], "content": "少年听雨歌楼上。红烛昏罗帐。壮年听雨客舟中。江阔云低、断雁叫西风。而今听雨僧庐下。鬓已星星也。悲欢离合总无情。一任阶前、点滴到天明。"}
{"title": "长相思·雨", "time": "宋代", "author": "万俟咏", "themes": ["宋词精选", "写雨", "孤独"], "content": "一声声。一更更。窗外芭蕉窗里灯。此时无限情。梦难成。恨难平。不道愁人不喜听。空阶滴到明。"}
{"title": "木兰花慢·恨莺花渐老", "time": "宋代", "author": "万俟咏", "themes": ["宋词精选", "惜春", "离别"], "content": "恨莺花渐老，但芳草、绿汀洲。纵岫壁千寻，榆钱万叠，难买春留。梅花向来始别，又匆匆、结子满枝头。门外垂杨岸侧，画桥谁系兰舟。悠悠。岁月如流。叹水覆、杳难收。凭画阑，往往抬头举眼，都是春愁。东风晚来更恶，怕飞红、怕絮入书楼。双燕归来问我，怎生不上帘钩。"}
{"title": "相思令·吴山青", "time": "宋代", "author": "林逋", "themes": ["宋词三百首", "宋词精选", "婉约", "送别"], "content": "吴山青，越山青，两岸青山相送迎，争忍有离情？君泪盈，妾泪盈，罗带同心结未成，江边潮已平。"}
{"title": "点绛唇·金谷年年", "time": "宋代", "author": "林逋", "themes": ["宋词精选", "婉约", "送别"], "content": "金谷年年，乱生春色谁为主。馀花落处。满地和烟雨。又是离歌，一阕长亭暮。王孙去。萋萋无数。南北东西路。"}
{"title": "南浦·旅怀", "time": "宋代", "author": "孔夷", "themes": ["宋词精选", "婉约", "写景"], "content": "风悲画角，听单于、三弄落谯门。投宿骎骎征骑，飞雪满孤村。酒市渐闲灯火，正敲窗、乱叶舞纷纷。送数声惊雁，下离烟水，嘹唳度寒云。好在半胧溪月，到如今、无处不销魂。故国梅花归梦，愁损绿罗裙。为问暗香闲艳，也相思、万点付啼痕。算翠屏应是，两眉馀恨倚黄昏。"}
{"title": "献仙音·吊雪香亭梅", "time": "宋代", "author": "周密", "themes": ["宋词精选", "梅花", "怀念", "感伤"], "content": "松雪飘寒，岭云吹冻，红破数椒春浅。衬舞台荒，浣妆池冷，凄凉市朝轻换。叹花与人凋谢，依依岁华晚。共凄黯。共东风、几番吹梦，应惯识当年，翠屏金辇。一片古今愁，但废绿、平烟空远。无语消魂，对斜阳、衰草泪满。又西泠残笛，低送数声春怨。"}
{"title": "少年游·草", "time": "宋代", "author": "高观国", "themes": ["宋词精选", "离别"], "content": "春风吹碧，春云映绿，晓梦入芳裀。软衬飞花，远连流水，一望隔香尘。萋萋多少江南恨，翻忆翠罗裙。冷落闲门，凄迷古道，烟雨正愁人。"}
{"title": "好事近·汴京赐宴闻教坊乐有感", "time": "宋代", "author": "韩元吉", "themes": ["宋词精选", "爱国", "叙事", "抒情"], "content": "凝碧旧池头，一听管弦凄切。多少梨园声在，总不堪华发。杏花无处避春愁，也傍野烟发。惟有御沟声断，似知人呜咽。"}
{"title": "点绛唇·闺思", "time": "宋代", "author": "李清照", "themes": ["宋词精选", "闺怨", "伤春", "伤别"], "content": "寂寞深闺，柔肠一寸愁千缕。惜春春去。几点催花雨。倚遍阑干，只是无情绪。人何处。连天衰草，望断归来路。(草一作：芳)"}
{"title": "菩萨蛮·彩舟载得离愁动", "time": "宋代", "author": "贺铸", "themes": ["宋词精选", "爱情", "离别", "孤独"], "content": "彩舟载得离愁动，无端更借樵风送。波渺夕阳迟，销魂不自持。良宵谁与共，赖有窗间梦。可奈梦回时，一番新别离！"}
{"title": "鹧鸪天·醉拍春衫惜旧香", "time": "宋代", "author": "晏几道", "themes": ["宋词精选", "回忆", "离别", "思念", "爱情"], "content": "醉拍春衫惜旧香。天将离恨恼疏狂。年年陌上生秋草，日日楼中到夕阳。云渺渺，水茫茫。征人归路许多长。相思本是无凭语，莫向花笺费泪行。"}
{"title": "御街行·秋日怀旧", "time": "宋代", "author": "范仲淹", "themes": ["宋词精选", "婉约", "秋天", "写景", "怀人"], "content": "纷纷坠叶飘香砌。夜寂静，寒声碎。真珠帘卷玉楼空，天淡银河垂地。年年今夜，月华如练，长是人千里。愁肠已断无由醉，酒未到，先成泪。残灯明灭枕头欹，谙尽孤眠滋味。都来此事，眉间心上，无计相回避。"}
{"title": "尾犯·夜雨滴空阶", "time": "宋代", "author": "柳永", "themes": ["宋词精选", "孤独", "闺怨"], "content": "夜雨滴空阶，孤馆梦回，情绪萧索。一片闲愁，想丹青难貌。秋渐老、蛩声正苦，夜将阑、灯花旋落。最无端处，总把良宵，只恁孤眠却。佳人应怪我，别后寡信轻诺。记得当初，翦香云为约。甚时向、幽闺深处，按新词、流霞共酌。再同欢笑，肯把金玉珠珍博。"}
{"title": "如梦令·常记溪亭日暮", "time": "宋代", "author": "李清照", "themes": ["宋词三百首", "宋词精选", "初中古诗", "纪游"], "content": "常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。"}
{"title": "如梦令·昨夜雨疏风骤", "time": "宋代", "author": "李清照", "themes": ["宋词三百首", "宋词精选", "婉约", "伤春"], "content": "昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。"}
{"title": "浣溪沙·淡荡春光寒食天", "time": "宋代", "author": "李清照", "themes": ["宋词精选", "婉约", "寒食节", "写景", "惜春"], "content": "淡荡春光寒食天。玉炉沈水袅残烟。梦回山枕隐花钿。海燕未来人斗草，江梅已过柳生绵。黄昏疏雨湿秋千。"}
{"title": "浣溪沙·闺情", "time": "宋代", "author": "李清照", "themes": ["宋词精选", "女子", "爱情"], "content": "绣面芙蓉一笑开。斜飞宝鸭衬香腮。眼波才动被人猜。一面风情深有韵，半笺娇恨寄幽怀。月移花影约重来。"}
{"title": "凤凰台上忆吹箫·香冷金猊", "time": "宋代", "author": "李清照", "themes": ["宋词三百首", "宋词精选", "婉约", "女子", "离别", "思念"], "content": "香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。(版本一)香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。(版本二)"}
{"title": "鹧鸪天·桂花", "time": "宋代", "author": "李清照", "themes": ["宋词精选", "咏物", "写花", "抒怀"], "content": "暗淡轻黄体性柔。情疏迹远只香留。何须浅碧深红色，自是花中第一流。(红一作：轻)梅定妒，菊应羞。画阑开处冠中秋。骚人可煞无情思，何事当年不见收。(阑通：栏)"}
{"title": "长相思·村姑儿", "time": "宋代", "author": "蔡伸", "themes": ["宋词精选", "写人"], "content": "村姑儿。红袖衣。初发黄梅插稻时。双双女伴随。长歌诗。短歌诗。歌里真情恨别离。休言伊不知。"}
{"title": "石州慢·寒水依痕", "time": "宋代", "author": "张元干", "themes": ["宋词精选", "人生", "写景"], "content": "寒水依痕，春意渐回，沙际烟阔。溪梅晴照生香，冷蕊数枝争发。天涯旧恨，试看几许消魂，长亭门外山重叠。不尽眼中青，是愁来时节。情切。画楼深闭，想见东风，暗销肌雪。辜负枕前云雨，尊前花月。心期切处，更有多少凄凉，殷勤留与归时说。到得却相逢，恰经年离别。"}
{"title": "菩萨蛮·三月晦送春有集坐中偶书", "time": "宋代", "author": "张元干", "themes": ["宋词精选", "少女", "惜春"], "content": "春来春去催人老。老夫争肯输年少。醉后少年狂。白髭殊未妨。插花还起舞。管领风光处。把酒共留春。莫教花笑人。"}
{"title": "蝶恋花·送春", "time": "宋代", "author": "朱淑真", "themes": ["宋词三百首", "宋词精选", "婉约", "惜春"], "content": "楼外垂杨千万缕。欲系青春，少住春还去。犹自风前飘柳絮。随春且看归何处。绿满山川闻杜宇。便做无情，莫也愁人苦。把酒送春春不语。黄昏却下潇潇雨。"}
{"title": "浣溪沙·霜日明霄水蘸空", "time": "宋代", "author": "张孝祥", "themes": ["宋词精选", "豪放", "边塞", "写景", "爱国"], "content": "霜日明霄水蘸空。鸣鞘声里绣旗红。淡烟衰草有无中。万里中原烽火北，一尊浊酒戍楼东。酒阑挥泪向悲风。"}
{"title": "清平乐·题上卢桥", "time": "宋代", "author": "辛弃疾", "themes": ["宋词精选", "写景", "山水", "人生"], "content": "清溪奔快。不管青山碍。千里盘盘平世界。更著溪山襟带。古今陵谷茫茫。市朝往往耕桑。此地居然形胜，似曾小小兴亡。"}
{"title": "鹧鸪天·送人", "time": "宋代", "author": "辛弃疾", "themes": ["宋词精选", "送别", "感伤"], "content": "唱彻《阳关》泪未干，功名馀事且加餐。浮天水送无穷树，带雨云埋一半山。今古恨，几千般，只应离合是悲欢？江头未是风波恶，别有人间行路难！"}
{"title": "浪淘沙·赋虞美人草", "time": "宋代", "author": "辛弃疾", "themes": ["宋词精选", "咏物"], "content": "不肯过江东。玉帐匆匆。至今草木忆英雄。唱著虞兮当日曲，便舞春风。儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。"}
{"title": "贺新郎·别茂嘉十二弟", "time": "宋代", "author": "辛弃疾", "themes": ["宋词三百首", "宋词精选", "豪放", "送别", "写鸟", "抒情"], "content": "别茂嘉十二弟。鹈鴂、杜鹃实两种，见《离骚补注》绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。"}
{"title": "丑奴儿·书博山道中壁", "time": "宋代", "author": "辛弃疾", "themes": ["宋词三百首", "宋词精选", "婉约", "写人", "抒怀", "愁苦"], "content": "少年不识愁滋味，爱上层楼。爱上层楼。为赋新词强说愁。而今识尽愁滋味，欲说还休。欲说还休。却道天凉好个秋。"}
{"title": "卜算子·见也如何暮", "time": "宋代", "author": "石孝友", "themes": ["宋词三百首", "宋词精选", "婉约", "离别"], "content": "见也如何暮。别也如何遽。别也应难见也难，后会难凭据。去也如何去。住也如何住。住也应难去也难，此际难分付。"}
{"title": "鹧鸪天·元夕有所梦", "time": "宋代", "author": "姜夔", "themes": ["宋词精选", "婉约", "怀人"], "content": "肥水东流无尽期。当初不合种相思。梦中未比丹青见，暗里忽惊山鸟啼。春未绿，鬓先丝。人间别久不成悲。谁教岁岁红莲夜，两处沉吟各自知。(沉通：沈)"}
{"title": "霜叶飞·重九", "time": "宋代", "author": "吴文英", "themes": ["宋词精选"], "content": "断烟离绪。关心事，斜阳红隐霜树。半壶秋水荐黄花，香噀西风雨。纵玉勒、轻飞迅羽，凄凉谁吊荒台古？记醉踏南屏，彩扇咽寒蝉，倦梦不知蛮素。聊对旧节传杯，尘笺蠹管，断阕经岁慵赋。小蟾斜影转东篱，夜冷残蛩语。早白发、缘愁万缕。惊飙从卷乌纱去。谩细将、茱萸看，但约明年，翠微高处。"}
{"title": "定风波·自春来", "time": "宋代", "author": "柳永", "themes": ["宋词三百首", "宋词精选", "婉约", "女子", "闺怨", "思念"], "content": "自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我，免使年少，光阴虚过。"}
{"title": "夜半乐·冻云黯淡天气", "time": "宋代", "author": "柳永", "themes": ["宋词精选", "写景", "羁旅"], "content": "冻云黯淡天气，扁舟一叶，乘兴离江渚。渡万壑千岩，越溪深处。怒涛渐息，樵风乍起，更闻商旅相呼。片帆高举。泛画鹢、翩翩过南浦。望中酒旆闪闪，一簇烟村，数行霜树。残日下，渔人鸣榔归去。败荷零落，衰杨掩映，岸边两两三三，浣沙游女。避行客、含羞笑相语。到此因念，绣阁轻抛，浪萍难驻。叹后约丁宁竟何据。惨离怀，空恨岁晚归期阻。凝泪眼、杳杳神京路。断鸿声远长天暮。"}
{"title": "玉楼春·尊前拟把归期说", "time": "宋代", "author": "欧阳修", "themes": ["宋词精选", "离别", "惜别", "友情"], "content": "尊前拟把归期说。未语春容先惨咽。人生自是有情痴，此恨不关风与月。离歌且莫翻新阕。一曲能教肠寸结。直须看尽洛城花，始共春风容易别。"}
{"title": "谒金门·春又老", "time": "宋代", "author": "王安石", "themes": ["宋词精选", "相思"], "content": "春又老。南陌酒香梅小。遍地落花浑不扫。梦回情意悄。红笺寄与添烦恼。细写相思多少。醉后几行书字小。泪痕都揾了。"}
{"title": "临江仙·斗草阶前初见", "time": "宋代", "author": "晏几道", "themes": ["宋词精选", "思念", "女子"], "content": "斗草阶前初见，穿针楼上曾逢。罗裙香露玉钗风。靓妆眉沁绿，羞脸粉生红。流水便随春远，行云终与谁同。酒醒长恨锦屏空。相寻梦里路，飞雨落花中。"}
{"title": "蝶恋花·梦入江南烟水路", "time": "宋代", "author": "晏几道", "themes": ["宋词精选", "闺怨", "相思"], "content": "梦入江南烟水路，行尽江南，不与离人遇。睡里消魂无说处，觉来惆怅消魂误。欲尽此情书尺素，浮雁沉鱼，终了无凭据。却倚缓弦歌别绪，断肠移破秦筝柱。"}
{"title": "阮郎归·天边金掌露成霜", "time": "宋代", "author": "晏几道", "themes": ["宋词精选", "重阳节", "友情", "思乡"], "content": "天边金掌露成霜。云随雁字长。绿杯红袖趁重阳。人情似故乡。兰佩紫，菊簪黄。殷勤理旧狂。欲将沉醉换悲凉。清歌莫断肠。"}
{"title": "浣溪沙·闲弄筝弦懒系裙", "time": "宋代", "author": "晏几道", "themes": ["宋词精选", "女子", "人生"], "content": "闲弄筝弦懒系裙。铅华消尽见天真。眼波低处事还新。怅恨不逢如意酒。寻思难值有情人。可怜虚度琐窗春。"}
{"title": "水龙吟·次韵章质夫杨花词", "time": "宋代", "author": "苏轼", "themes": ["宋词三百首", "宋词精选", "柳树", "婉约"], "content": "似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被莺呼起。不恨此花飞尽，恨西园，落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。"}
{"title": "阳关曲·中秋月", "time": "宋代", "author": "苏轼", "themes": ["宋词精选", "中秋节", "月亮", "离别"], "content": "暮云收尽溢清寒。银汉无声转玉盘。此生此夜不长好，明月明年何处看。"}
{"title": "卜算子·我住长江头", "time": "宋代", "author": "李之仪", "themes": ["宋词三百首", "宋词精选", "婉约", "长江", "思念", "爱情"], "content": "我住长江头，君住长江尾。日日思君不见君，共饮长江水。此水几时休，此恨何时已。只愿君心似我心，定不负相思意。"}
{"title": "谢池春·残寒销尽", "time": "宋代", "author": "李之仪", "themes": ["宋词精选", "离别", "相思"], "content": "残寒销尽，疏雨过，清明后。花径敛余红，风沼萦新皱。乳燕穿庭户，飞絮沾襟袖。正佳时，仍晚昼。著人滋味，真个浓如酒。频移带眼，空只恁、厌厌瘦。不见又思量，见了还依旧。为问频相见，何似长相守？天不老，人未偶。且将此恨，分付庭前柳。"}
{"title": "鹧鸪天·座中有眉山隐客史应之和前韵即席答之", "time": "宋代", "author": "黄庭坚", "themes": ["宋词三百首", "宋词精选", "抒怀", "旷达"], "content": "黄菊枝头生晓寒。人生莫放酒杯干。风前横笛斜吹雨，醉里簪花倒著冠。身健在，且加餐。舞裙歌板尽清欢。黄花白发相牵挽，付与时人冷眼看。"}
{"title": "子夜歌·三更月", "time": "宋代", "author": "贺铸", "themes": ["宋词精选", "写景", "妇女", "闺怨", "思念"], "content": "三更月，中庭恰照梨花雪。梨花雪，不胜凄断，杜鹃啼血。王孙何许音尘绝，柔桑陌上吞声别。吞声别，陇头流水，替人呜咽。"}
{"title": "贺新郎·把酒长亭说", "time": "宋代", "author": "辛弃疾", "themes": ["宋词精选", "友情", "离别", "相思"], "content": "把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽多添华发。剩水残山无态度，被疏梅料理成风月。两三雁，也萧瑟。佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝？铸就而今相思错，料当初、费尽人间铁。长夜笛，莫吹裂。"}
{"title": "眼儿媚·愁云淡淡雨潇潇", "time": "宋代", "author": "石孝友", "themes": ["宋词精选", "写云", "写云", "女子", "相思"], "content": "愁云淡淡雨潇潇。暮暮复朝朝。别来应是，眉峰翠减，腕玉香销。小轩独坐相思处，情绪好无聊。一丛萱草，几竿修竹，数叶芭蕉。"}
{"title": "诉衷情·出林杏子落金盘", "time": "宋代", "author": "周邦彦", "themes": ["宋词精选", "少女", "伤春"], "content": "出林杏子落金盘。齿软怕尝酸。可惜半残青紫，犹有小唇丹。南陌上，落花闲。雨斑斑。不言不语，一段伤春，都在眉间。"}
{"title": "渔家傲·天接云涛连晓雾", "time": "宋代", "author": "李清照", "themes": ["宋词三百首", "宋词精选", "豪放", "感伤", "怀念"], "content": "天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。我报路长嗟日暮，学诗谩有惊人句。九万里风鹏正举。风休住，蓬舟吹取三山去！"}
{"title": "鹧鸪天·手捻香笺忆小莲", "time": "宋代", "author": "晏几道", "themes": ["宋词精选", "怀念"], "content": "手捻香笺忆小莲。欲将遗恨倩谁传。归来独卧逍遥夜，梦里相逢酩酊天。花易落，月难圆。只应花月似欢缘。秦筝算有心情在，试写离声入旧弦。"}
{"title": "蝶恋花·卷絮风头寒欲尽", "time": "宋代", "author": "赵令畤", "themes": ["宋词精选", "婉约", "伤春", "怀人"], "content": "卷絮风头寒欲尽。坠粉飘红，日日香成阵。新酒又添残酒困。今春不减前春恨。蝶去莺飞无处问。隔水高楼，望断双鱼信。恼乱横波秋一寸。斜阳只与黄昏近。(横波秋一作：层波横)"}
{"title": "临江仙·梦后楼台高锁", "time": "宋代", "author": "晏几道", "themes": ["宋词三百首", "宋词精选", "婉约", "怀念"], "content": "梦后楼台高锁，酒醒帘幕低垂。去年春恨却来时。落花人独立，微雨燕双飞。记得小苹初见，两重心字罗衣。琵琶弦上说相思。当时明月在，曾照彩云归。(蘋通：苹)"}
{"title": "蝶恋花·醉别西楼醒不记", "time": "宋代", "author": "晏几道", "themes": ["宋词三百首", "宋词精选", "婉约", "追忆", "离别"], "content": "醉别西楼醒不记。春梦秋云，聚散真容易。斜月半窗还少睡。画屏闲展吴山翠。衣上酒痕诗里字。点点行行，总是凄凉意。红烛自怜无好计。夜寒空替人垂泪。"}
{"title": "蝶恋花·欲减罗衣寒未去", "time": "宋代", "author": "赵令畤", "themes": ["宋词精选", "婉约", "女子", "惜春", "怀人"], "content": "欲减罗衣寒未去，不卷珠帘，人在深深处。残杏枝头花几许。啼红正恨清明雨。尽日沈香烟一缕。宿酒醒迟，恼破春情绪。远信还因归燕误。小屏风上西江路。"}
{"title": "玉楼春·别后不知君远近", "time": "宋代", "author": "欧阳修", "themes": ["宋词精选", "秋天", "闺怨"], "content": "别后不知君远近。触目凄凉多少闷。渐行渐远渐无书，水阔鱼沉何处问。夜深风竹敲秋韵。万叶千声皆是恨。故欹单枕梦中寻，梦又不成灯又烬。"}
{"title": "长相思·花似伊", "time": "宋代", "author": "欧阳修", "themes": ["宋词精选", "怀人"], "content": "花似伊。柳似伊。花柳青春人别离。低头双泪垂。长江东。长江西。两岸鸳鸯两处飞。相逢知几时。"}
{"title": "诉衷情·眉意", "time": "宋代", "author": "欧阳修", "themes": ["宋词三百首", "宋词精选", "女子", "生活", "抒情"], "content": "清晨帘幕卷轻霜。呵手试梅妆。都缘自有离恨，故画作远山长。思往事，惜流芳。易成伤。拟歌先敛，欲笑还颦，最断人肠。"}
{"title": "生查子·元夕", "time": "宋代", "author": null, "themes": ["宋词三百首", "宋词精选", "婉约", "元宵节", "追忆", "爱情", "思念"], "content": "去年元夜时，花市灯如昼。月上柳梢头，人约黄昏后。今年元夜时，月与灯依旧。不见去年人，泪湿春衫袖。(泪：一作：满)"}
{"title": "渔家傲·画鼓声中昏又晓", "time": "宋代", "author": "晏殊", "themes": ["宋词精选", "人生"], "content": "画鼓声中昏又晓。时光只解催人老。求得浅欢风日好。齐揭调。神仙一曲渔家傲。绿水悠悠天杳杳。浮生岂得长年少。莫惜醉来开口笑。须信道。人间万事何时了。"}
{"title": "蝶恋花·移得绿杨栽后院", "time": "宋代", "author": "张先", "themes": ["宋词精选", "离别", "柳树"], "content": "移得绿杨栽后院。学舞宫腰，二月青犹短。不比灞陵多送远。残丝乱絮东西岸。几叶小眉寒不展。莫唱阳关，真个肠先断。分付与春休细看。条条尽是离人怨。"}
{"title": "安公子·远岸收残雨", "time": "宋代", "author": "柳永", "themes": ["宋词三百首", "宋词精选", "写景"], "content": "远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜字声声，劝人不如归去。"}
{"title": "撼庭秋·别来音信千里", "time": "宋代", "author": "晏殊", "themes": ["宋词精选", "咏物", "抒情", "思念"], "content": "别来音信千里。怅此情难寄。碧纱秋月，梧桐夜雨，几回无寐。楼高目断，天遥云黯，只堪憔悴。念兰堂红烛，心长焰短，向人垂泪。"}
{"title": "忆帝京·薄衾小枕凉天气", "time": "宋代", "author": "柳永", "themes": ["宋词精选", "离别", "相思"], "content": "薄衾小枕凉天气，乍觉别离滋味。展转数寒更，起了还重睡。毕竟不成眠，一夜长如岁。也拟待、却回征辔；又争奈、已成行计。万种思量，多方开解，只恁寂寞厌厌地。系我一生心，负你千行泪。"}
{"title": "玉蝴蝶·望处雨收云断", "time": "宋代", "author": "柳永", "themes": ["宋词精选", "婉约", "写景", "怀人"], "content": "望处雨收云断，凭阑悄悄，目送秋光。晚景萧疏，堪动宋玉悲凉。水风轻，蘋花渐老，月露冷、梧叶飘黄。遣情伤。故人何在，烟水茫茫。难忘，文期酒会，几孤风月，屡变星霜。海阔山遥，未知何处是潇湘。念双燕、难凭远信，指暮天、空识归航。黯相望。断鸿声里，立尽斜阳。"}
{"title": "昼夜乐·洞房记得初相遇", "time": "宋代", "author": "柳永", "themes": ["宋词精选", "婉约", "女子", "伤春", "怀人"], "content": "洞房记得初相遇。便只合、长相聚。何期小会幽欢，变作离情别绪。况值阑珊春色暮。对满目、乱花狂絮。直恐好风光，尽随伊归去。一场寂寞凭谁诉。算前言、总轻负。早知恁地难拚，悔不当时留住。其奈风流端正外，更别有，系人心处。一日不思量，也攒眉千度。"}
{"title": "苏幕遮·怀旧", "time": "宋代", "author": "范仲淹", "themes": ["宋词三百首", "宋词精选", "婉约", "秋天", "写景", "思念"], "content": "碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。(留人睡一作：留人醉)"}
{"title": "虞美人·碧桃天上栽和露", "time": "宋代", "author": "秦观", "themes": ["宋词精选"], "content": "碧桃天上栽和露。不是凡花数。乱山深处水潆回。可惜一枝如画、为谁开。轻寒细雨情何限。不道春难管。为君沉醉又何妨。只怕酒醒时候、断人肠。"}
{"title": "满庭芳·山抹微云", "time": "宋代", "author": "秦观", "themes": ["宋词三百首", "宋词精选", "婉约", "惜别", "写景"], "content": "山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。(万点一作：数点)销魂。当此际，香囊暗解，罗带轻分。谩赢得、青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。"}
{"title": "江城子·西城杨柳弄春柔", "time": "宋代", "author": "秦观", "themes": ["宋词三百首", "宋词精选", "婉约", "爱情", "怀人", "感伤"], "content": "西城杨柳弄春柔。动离忧。泪难收。犹记多情，曾为系归舟。碧野朱桥当日事，人不见，水空流。韶华不为少年留。恨悠悠。几时休。飞絮落花时候、一登楼。便做春江都是泪，流不尽，许多愁。"}
{"title": "鹊桥仙·纤云弄巧", "time": "宋代", "author": "秦观", "themes": ["宋词三百首", "宋词精选", "七夕节", "爱情", "哲理", "婉约", "抒情"], "content": "纤云弄巧，飞星传恨，银汉迢迢暗度。金风玉露一相逢，便胜却人间无数。(度通：渡)柔情似水，佳期如梦，忍顾鹊桥归路。两情若是久长时，又岂在朝朝暮暮。"}
{"title": "减字木兰花·天涯旧恨", "time": "宋代", "author": "秦观", "themes": ["宋词精选", "女子", "思念"], "content": "天涯旧恨，独自凄凉人不问。欲见回肠，断尽金炉小篆香。黛蛾长敛，任是春风吹不展。困倚危楼，过尽飞鸿字字愁。"}
{"title": "千秋岁·水边沙外", "time": "宋代", "author": "秦观", "themes": ["宋词三百首", "宋词精选", "婉约", "写景", "惜春"], "content": "水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。"}
{"title": "虞美人·寄公度", "time": "宋代", "author": "舒亶", "themes": ["宋词精选", "孤独", "思念", "写景"], "content": "芙蓉落尽天涵水。日暮沧波起。背飞双燕贴云寒。独向小楼东畔、倚阑看。浮生只合尊前老。雪满长安道。故人早晚上高台。赠我江南春色、一枝梅。"}
{"title": "菩萨蛮·画船捶鼓催君去", "time": "宋代", "author": null, "themes": ["宋词精选", "婉约", "写水", "送别", "惜别"], "content": "画船捶鼓催君去。高楼把酒留君住。去住若为情。西江潮欲平。江潮容易得。只是人南北。今日此尊空。知君何日同。"}
{"title": "临江仙·登凌歊台感怀", "time": "宋代", "author": "李之仪", "themes": ["宋词精选", "写景", "抒怀"], "content": "偶向凌歊台上望，春光已过三分。江山重叠倍销魂。风花飞有态，烟絮坠无痕。已是年来伤感甚，那堪旧恨仍存。清愁满眼共谁论。却应台下草，不解忆王孙。"}
{"title": "忆秦娥·用太白韵", "time": "宋代", "author": "李之仪", "themes": ["宋词精选", "写景", "抒怀", "思乡"], "content": "清溪咽。霜风洗出山头月。山头月。迎得云归，还送云别。不知今是何时节。凌歊望断音尘绝。音尘绝。帆来帆去，天际双阙。"}
{"title": "南乡子·重九涵辉楼呈徐君猷", "time": "宋代", "author": "苏轼", "themes": ["宋词精选", "秋天", "写景", "抒怀"], "content": "霜降水痕收。浅碧鳞鳞露远洲。酒力渐消风力软，飕飕。破帽多情却恋头。佳节若为酬。但把清尊断送秋。万事到头都是梦，休休。明日黄花蝶也愁。"}
{"title": "减字木兰花·春月", "time": "宋代", "author": "苏轼", "themes": ["宋词精选", "婉约", "春天", "月亮", "伤怀"], "content": "春庭月午，摇荡香醪光欲舞。步转回廊，半落梅花婉娩香。轻云薄雾，总是少年行乐处。不似秋光，只与离人照断肠。"}
{"title": "西江月·世事一场大梦", "time": "宋代", "author": "苏轼", "themes": ["宋词三百首", "宋词精选", "婉约", "中秋节", "人生"], "content": "世事一场大梦，人生几度秋凉？夜来风叶已鸣廊。看取眉头鬓上。(秋凉一作：新凉)酒贱常愁客少，月明多被云妨。中秋谁与共孤光。把盏凄然北望。"}
{"title": "思远人·红叶黄花秋意晚", "time": "宋代", "author": "晏几道", "themes": ["宋词精选"], "content": "红叶黄花秋意晚，千里念行客。飞云过尽，归鸿无信，何处寄书得。泪弹不尽临窗滴。就砚旋研墨。渐写到别来，此情深处，红笺为无色。"}
{"title": "长相思·长相思", "time": "宋代", "author": "晏几道", "themes": ["宋词精选", "相思"], "content": "长相思，长相思。若问相思甚了期，除非相见时。长相思，长相思。欲把相思说似谁，浅情人不知。"}
{"title": "浣溪沙·一曲新词酒一杯", "time": "宋代", "author": "晏殊", "themes": ["宋词三百首", "宋词精选", "初中古诗", "婉约", "伤春", "惜时", "抒怀", "人生", "哲理"], "content": "一曲新词酒一杯，去年天气旧亭台。夕阳西下几时回？无可奈何花落去，似曾相识燕归来。小园香径独徘徊。"}
{"title": "千秋岁·数声鶗鴂", "time": "宋代", "author": "张先", "themes": ["宋词三百首", "宋词精选", "婉约", "写景", "抒情", "爱情"], "content": "数声鶗鴂。又报芳菲歇。惜春更把残红折。雨轻风色暴，梅子青时节。永丰柳，无人尽日花飞雪。莫把幺弦拨。怨极弦能说。天不老，情难绝。心似双丝网，中有千千结。夜过也，东窗未白凝残月。(凝残月一作：孤灯灭)"}
{"title": "减字木兰花·卖花担上", "time": "宋代", "author": "李清照", "themes": ["宋词精选", "春天", "生活", "写花"], "content": "卖花担上。买得一枝春欲放。泪染轻匀。犹带彤霞晓露痕。怕郎猜道。奴面不如花面好。云鬓斜簪。徒要教郎比并看。"}
{"title": "庆清朝·禁幄低张", "time": "宋代", "author": "李清照", "themes": ["宋词精选", "写花"], "content": "禁幄低张，彤阑巧护，就中独占残春。容华淡伫，绰约俱见天真。待得群花过后，一番风露晓妆新。妖娆艳态，妒风笑月，长殢东君。东城边，南陌上，正日烘池馆，竟走香轮。绮筵散日，谁人可继芳尘。更好明光宫殿，几枝先近日边匀。金尊倒，拚了尽烛，不管黄昏。"}
{"title": "浣溪沙·髻子伤春慵更梳", "time": "宋代", "author": "李清照", "themes": ["宋词精选", "女子", "伤春"], "content": "髻子伤春慵更梳。晚风庭院落梅初。淡云来往月疏疏。玉鸭熏炉闲瑞脑，朱樱斗帐掩流苏。通犀还解辟寒无。"}
{"title": "清平乐·年年雪里", "time": "宋代", "author": "李清照", "themes": ["宋词三百首", "宋词精选", "梅花", "回忆", "感伤"], "content": "年年雪里。常插梅花醉。挼尽梅花无好意。赢得满衣清泪。今年海角天涯。萧萧两鬓生华。看取晚来风势，故应难看梅花。"}
{"title": "南歌子·天上星河转", "time": "宋代", "author": "李清照", "themes": ["宋词三百首", "宋词精选", "抒情"], "content": "天上星河转，人间帘幕垂。凉生枕簟泪痕滋。起解罗衣聊问、夜何其。翠贴莲蓬小，金销藕叶稀。旧时天气旧时衣。只有情怀不似、旧家时。"}
{"title": "浪淘沙慢·晓阴重", "time": "宋代", "author": "周邦彦", "themes": ["宋词精选", "离别", "相思"], "content": "晓阴重，霜凋岸草，雾隐城堞。南陌脂车待发，东门帐饮乍阕。正拂面、垂杨堪揽结。掩红泪、玉手亲折。念汉浦、离鸿去何许？经时信音绝。情切，望中地远天阔。向露冷风清，无人处，耿耿寒漏咽。嗟万事难忘，惟是轻别。翠尊未竭，凭断云、留取西楼残月。罗带光消纹衾叠，连环解、旧香顿歇。怨歌永、琼壶敲尽缺。恨春去、不与人期，弄夜色、空馀满地梨花雪。"}
{"title": "少年游·朝云漠漠散轻丝", "time": "宋代", "author": "周邦彦", "themes": ["宋词精选", "写景", "抒情"], "content": "朝云漠漠散轻丝。楼阁淡春姿。柳泣花啼，九街泥重，门外燕飞迟。而今丽日明金屋，春色在桃枝。不似当时，小桥冲雨，幽恨两人知。"}
{"title": "燕山亭·北行见杏花", "time": "宋代", "author": "赵佶", "themes": ["宋词三百首", "宋词精选", "写花", "人生"], "content": "裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。问院落凄凉，几番春暮。凭寄离恨重重，者双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。"}
{"title": "醉落魄·预赏景龙门追悼明节皇后", "time": "宋代", "author": "赵佶", "themes": ["宋词精选", "悼亡"], "content": "无言哽噎。看灯记得年时节。行行指月行行说。愿月常圆，休要暂时缺。今年华市灯罗列。好灯争奈人心别。人前不敢分明说。不忍抬头，羞见旧时月。"}
{"title": "踏莎行·情似游丝", "time": "宋代", "author": "周紫芝", "themes": ["宋词精选", "婉约", "柳树", "离别", "相思"], "content": "情似游丝，人如飞絮。泪珠阁定空相觑。一溪烟柳万丝垂，无因系得兰舟住。雁过斜阳，草迷烟渚。如今已是愁无数。明朝且做莫思量，如何过得今宵去。"}
{"title": "采桑子·彭浪矶", "time": "宋代", "author": "朱敦儒", "themes": ["宋词精选", "写景", "抒怀", "怀念"], "content": "扁舟去作江南客，旅雁孤云。万里烟尘。回首中原泪满巾。碧山对晚汀洲冷，枫叶芦根。日落波平。愁损辞乡去国人。"}
{"title": "鹧鸪天·一点残红欲尽时", "time": "宋代", "author": "周紫芝", "themes": ["宋词三百首", "宋词精选", "婉约", "离别", "怀人"], "content": "一点残红欲尽时。乍凉秋气满屏帏。梧桐叶上三更雨，叶叶声声是别离。调宝瑟，拨金猊。那时同唱鹧鸪词。如今风雨西楼夜，不听清歌也泪垂。"}
{"title": "卜算子·兰", "time": "宋代", "author": "曹组", "themes": ["宋词精选", "咏物", "写花"], "content": "松竹翠萝寒，迟日江山暮。幽径无人独自芳，此恨凭谁诉。似共梅花语。尚有寻芳侣。着意闻时不肯香，香在无心处。"}
{"title": "惜分飞·泪湿阑干花著露", "time": "宋代", "author": "毛滂", "themes": ["宋词三百首", "宋词精选", "婉约", "离别", "羁旅", "思念"], "content": "泪湿阑干花著露。愁到眉峰碧聚。此恨平分取。更无言语。空相觑。短雨残云无意绪。寂寞朝朝暮暮。今夜山深处。断魂分付。潮回去。"}
{"title": "兰陵王·柳", "time": "宋代", "author": "周邦彦", "themes": ["宋词三百首", "宋词精选", "婉约", "柳树", "送别"], "content": "柳阴直。烟里丝丝弄碧。隋堤上、曾见几番，拂水飘绵送行色。登临望故国。谁识。京华倦客。长亭路，年去岁来，应折柔条过千尺。闲寻旧踪迹。又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿。望人在天北。凄恻。恨堆积。渐别浦萦回，津堠岑寂。斜阳冉冉春无极。念月榭携手，露桥闻笛。沈思前事，似梦里，泪暗滴。"}
{"title": "临江仙·忆昔西池池上饮", "time": "宋代", "author": "晁冲之", "themes": ["宋词精选", "怀念"], "content": "忆昔西池池上饮，年年多少欢娱。别来不寄一行书。寻常相见了，犹道不如初。安稳锦屏今夜梦，月明好渡江湖。相思休问定何如。情知春去后，管得落花无。"}
{"title": "解连环·怨怀无托", "time": "宋代", "author": "周邦彦", "themes": ["宋词精选", "相思"], "content": "怨怀无托。嗟情人断绝，信音辽邈。纵妙手、能解连环，似风散雨收，雾轻云薄。燕子楼空，暗尘锁、一床弦索。想移根换叶。尽是旧时，手种红药。汀洲渐生杜若。料舟依岸曲，人在天角。谩记得、当日音书，把闲语闲言，待总烧却。水驿春回，望寄我、江南梅萼。拚今生，对花对酒，为伊泪落。"}
{"title": "绮寮怨·上马人扶残醉", "time": "宋代", "author": "周邦彦", "themes": ["宋词精选", "离别"], "content": "上马人扶残醉，晓风吹未醒。映水曲、翠瓦朱檐，垂杨里、乍见津亭。当时曾题败壁，蛛丝罩、淡墨苔晕青。念去来、岁月如流，徘徊久、叹息愁思盈。去去倦寻路程。江陵旧事，何曾再问杨琼。旧曲凄清。敛愁黛、与谁听。尊前故人如在，想念我、最关情。何须渭城。歌声未尽处，先泪零。"}
{"title": "西江月·携手看花深径", "time": "宋代", "author": "贺铸", "themes": ["宋词精选", "离别", "相思", "追忆", "爱情"], "content": "携手看花深径，扶肩待月斜廊。临分少伫已伥伥。此段不堪回想。欲寄书如天远，难销夜似年长。小窗风雨碎人肠。更在孤舟枕上。"}
{"title": "霜天晓角·题采石蛾眉亭", "time": "宋代", "author": "韩元吉", "themes": ["宋词三百首", "宋词精选", "豪放", "写景", "抒怀"], "content": "倚天绝壁。直下江千尺。天际两蛾凝黛，愁与恨、几时极。怒潮风正急。酒醒闻塞笛。试问谪仙何处，青山外、远烟碧。"}
{"title": "渔家傲引·子月水寒风又烈", "time": "宋代", "author": "洪适", "themes": ["宋词精选", "生活", "同情"], "content": "子月水寒风又烈。巨鱼漏网成虚设。圉圉从它归丙穴。谋自拙。空归不管旁人说。昨夜醉眠西浦月。今宵独钓南溪雪。妻子一船衣百结。长欢悦。不知人世多离别。"}
{"title": "虞美人·扁舟三日秋塘路", "time": "宋代", "author": "陈与义", "themes": ["宋词精选", "写景", "抒怀"], "content": "自琐闼以病得请奉祠。卜居青墩。立秋后三日行，舟之前后，如朝霞相映，望之不断也。以长短句记之扁舟三日秋塘路。平度荷花去。病夫因病得来游。更值满川微雨、洗新秋。去年长恨拿舟晚。空见残荷满。今年何以报君恩。一路繁花相送、过青墩。"}
{"title": "苍梧谣·天", "time": "宋代", "author": "蔡伸", "themes": ["宋词三百首", "宋词精选", "思念"], "content": "天。休使圆蟾照客眠。人何在，桂影自婵娟。"}
{"title": "江梅引·忆江梅", "time": "宋代", "author": "洪皓", "themes": ["宋词精选", "咏物", "梅花", "爱国"], "content": "岁在壬戌，甫临长至，张总侍御邀饮。众宾皆退，独留少款。侍婢歌江梅引，有“念此情、家万里”之句，仆曰：此词殆为我作也。又闻本朝使命将至，感慨久之。既归，不寝，追和四章，多用古人诗赋，各有一笑字，聊以自宽。如暗香、疏影、相思等语，虽甚奇，经前人用者众，嫌其一律，故辄略之。卒押吹字，非风即笛，不可易也。此方无梅花，士人罕有知梅事者，故皆注所出（旧注：阙一首。此录示乡人者，北人谓之四笑江梅引）天涯除馆忆江梅。几枝开。使南来。还带馀杭、春信到燕台。准拟寒英聊慰远，隔山水，应销落，赴诉谁。空恁遐想笑摘蕊。断回肠，思故里。漫弹绿绮。引三弄、不觉魂飞。更听胡笳、哀怨泪沾衣。乱插繁花须异日，待孤讽，怕东风，一夜吹。"}
{"title": "阮郎归·绍兴乙卯大雪行鄱阳道中", "time": "宋代", "author": "向子諲", "themes": ["宋词精选", "咏史怀古", "爱国", "感伤"], "content": "江南江北雪漫漫。遥知易水寒。同云深处望三关。断肠山又山。天可老，海能翻。消除此恨难。频闻遣使问平安。几时鸾辂还。"}
{"title": "秦楼月·芳菲歇", "time": "宋代", "author": "向子諲", "themes": ["宋词三百首", "宋词精选", "爱国", "伤春"], "content": "芳菲歇。故园目断伤心切。伤心切。无边烟水，无穷山色。可堪更近乾龙节。眼中泪尽空啼血。空啼血。子规声外，晓风残月。"}
{"title": "采桑子·恨君不似江楼月", "time": "宋代", "author": "吕本中", "themes": ["宋词三百首", "宋词精选", "婉约", "月亮", "离别"], "content": "恨君不似江楼月，南北东西，南北东西，只有相随无别离。恨君却似江楼月，暂满还亏，暂满还亏，待得团圆是几时？"}
{"title": "减字木兰花·去年今夜", "time": "宋代", "author": "吕本中", "themes": ["宋词精选", "怀人"], "content": "去年今夜。同醉月明花树下。此夜江边。月暗长堤柳暗船。故人何处。带我离愁江外去。来岁花前。又是今年忆去年。"}
{"title": "一剪梅·红藕香残玉簟秋", "time": "宋代", "author": "李清照", "themes": ["宋词三百首", "宋词精选", "婉约", "思念", "闺怨", "写景"], "content": "红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。花自飘零水自流。一种相思，两处闲愁。此情无计可消除，才下眉头，却上心头。"}
{"title": "蝶恋花·暖雨晴风初破冻", "time": "宋代", "author": "李清照", "themes": ["宋词三百首", "宋词精选", "春天", "离别"], "content": "暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。"}
{"title": "怨王孙·湖上风来波浩渺", "time": "宋代", "author": "李清照", "themes": ["宋词精选", "秋天", "写景"], "content": "湖上风来波浩渺。秋已暮、红稀香少。水光山色与人亲，说不尽、无穷好。莲子已成荷叶老。青露洗、萍花汀草。眠沙鸥鹭不回头，似也恨、人归早。"}
{"title": "醉花阴·薄雾浓云愁永昼", "time": "宋代", "author": "李清照", "themes": ["宋词三百首", "宋词精选", "初中古诗", "婉约", "重阳节", "怀人", "菊花"], "content": "薄雾浓云愁永昼，瑞脑销金兽。佳节又重阳，玉枕纱厨，半夜凉初透。(橱通：厨)东篱把酒黄昏后，有暗香盈袖。莫道不销魂，帘卷西风，人比黄花瘦。(人比一作：人似；销通：消)"}
{"title": "行香子·七夕", "time": "宋代", "author": "李清照", "themes": ["宋词精选", "七夕节", "孤独"], "content": "草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。"}
{"title": "念奴娇·春情", "time": "宋代", "author": "李清照", "themes": ["宋词精选", "婉约", "寒食节", "写景", "怀人"], "content": "萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。"}
{"title": "永遇乐·落日熔金", "time": "宋代", "author": "李清照", "themes": ["古诗三百首", "宋词精选", "元宵节"], "content": "落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。(熔金一作：镕金)中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。"}
{"title": "武陵春·春晚", "time": "宋代", "author": "李清照", "themes": ["宋词三百首", "宋词精选", "初中古诗", "婉约", "女子", "闺怨", "感伤"], "content": "风住尘香花已尽，日晚倦梳头。物是人非事事休，欲语泪先流。闻说双溪春尚好，也拟泛轻舟。只恐双溪舴艋舟，载不动许多愁。"}
{"title": "鹧鸪天·卫县道中有怀其人", "time": "宋代", "author": "史达祖", "themes": ["宋词精选", "羁旅", "思乡"], "content": "雁足无书古塞幽。一程烟草一程愁。帽檐尘重风吹野，帐角香销月满楼。情思乱，梦魂浮。缃裙多忆敝貂裘。官河水静阑干暖，徙倚斜阳怨晚秋。"}
{"title": "长亭怨慢·渐吹尽", "time": "宋代", "author": "姜夔", "themes": ["宋词三百首", "宋词精选", "咏物", "柳树"], "content": "渐吹尽，枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树？树若有情时，不会得青青如此！日暮，望高城不见，只见乱山无数。韦郎去也，怎忘得、玉环分付：第一是早早归来，怕红萼无人为主。算空有并刀，难剪离愁千缕。"}
{"title": "暗香·旧时月色", "time": "宋代", "author": "姜夔", "themes": ["宋词三百首", "宋词精选", "婉约", "咏物", "抒怀"], "content": "旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？"}
{"title": "江梅引·丙辰之冬予留梁溪将诣淮而不得因梦思以述志", "time": "宋代", "author": "姜夔", "themes": ["宋词精选", "相思"], "content": "人间离别易多时。见梅枝。忽相思。几度小窗，幽梦手同携。今夜梦中无觅处，漫徘徊。寒侵被、尚未知。湿红恨墨浅封题。宝筝空、无雁飞。俊游巷陌，算空有、古木斜晖。旧约扁舟，心事已成非。歌罢淮南春草赋，又萋萋。漂零客、泪满衣。"}
{"title": "水调歌头·把酒对斜日", "time": "宋代", "author": "杨炎正", "themes": ["宋词精选", "忧国忧民"], "content": "把酒对斜日，无语问西风。胭脂何事，都做颜色染芙蓉。放眼暮江千顷，中有离愁万斛，无处落征鸿。天在阑干角，人倚醉醒中。千万里，江南北，浙西东。吾生如寄，尚想三径菊花丛。谁是中州豪杰，借我五湖舟楫，去作钓鱼翁。故国且回首，此意莫匆匆。"}
{"title": "南乡子·风雨满苹洲", "time": "宋代", "author": "陈亮", "themes": ["宋词精选", "孤独", "怀人"], "content": "风雨满苹洲。绣阁银屏一夜秋。当日袜尘何处去，溪楼。怎对烟波不泪流。天际目归舟。浪卷涛翻一叶浮。也似我侬魂不定，悠悠。宋玉方悲庾信愁。"}
{"title": "酷相思·月挂霜林寒欲坠", "time": "宋代", "author": "程垓", "themes": ["宋词精选", "婉约", "离别", "相思"], "content": "月挂霜林寒欲坠。正门外、催人起。奈离别、如今真个是。欲住也、留无计。欲去也、来无计。马上离魂衣上泪。各自个、供憔悴。问江路梅花开也未。春到也、须频寄。人到也、须频寄。"}
{"title": "最高楼·旧时心事", "time": "宋代", "author": "程垓", "themes": ["宋词精选", "怀念", "爱情", "感伤"], "content": "旧时心事，说著两眉羞。长记得、凭肩游。缃裙罗袜桃花岸，薄衫轻扇杏花楼。几番行，几番醉，几番留。也谁料、春风吹已断。又谁料、春风吹已断。又谁料、朝云飞亦散。天易老，恨难酬。蜂儿不解知人苦，燕儿不解说人愁。旧情怀，消不尽，几时休。"}
{"title": "水调歌头·和马叔度游月波楼", "time": "宋代", "author": "辛弃疾", "themes": ["宋词精选", "抒怀"], "content": "客子久不到，好景为君留。西楼著意吟赏，何必问更筹。唤起一天明月，照我满怀冰雪，浩荡百川流。鲸饮未吞海，剑气已横秋。野光浮。天宇迥，物华幽。中州遗恨，不知今夜几人愁。谁念英雄老矣，不道功名蕞尔，决策尚悠悠。此事费分说，来日且扶头。"}
{"title": "菩萨蛮·金陵赏心亭为叶丞相赋", "time": "宋代", "author": "辛弃疾", "themes": ["宋词精选", "感慨", "壮志未酬"], "content": "青山欲共高人语。联翩万马来无数。烟雨却低回。望来终不来。人言头上发。总向愁中白。拍手笑沙鸥。一身都是愁。"}
{"title": "祝英台近·晚春", "time": "宋代", "author": "辛弃疾", "themes": ["宋词精选", "婉约", "闺怨", "女子"], "content": "宝钗分，桃叶渡，烟柳暗南浦。怕上层楼，十日九风雨。断肠片片飞红，都无人管，更谁劝、啼莺声住？鬓边觑，试把花卜归期，才簪又重数。罗帐灯昏，哽咽梦中语：是他春带愁来，春归何处？却不解、带将愁去。"}
{"title": "水龙吟·登建康赏心亭", "time": "宋代", "author": "辛弃疾", "themes": ["宋词精选", "高中古诗", "豪放", "写景", "爱国"], "content": "楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！"}
{"title": "霜天晓角·梅", "time": "宋代", "author": "范成大", "themes": ["宋词精选", "梅花", "孤独"], "content": "晚晴风歇。一夜春威折。脉脉花疏天淡，云来去、数枝雪。胜绝。愁亦绝。此情谁共说。惟有两行低雁，知人倚、画楼月。"}
{"title": "菩萨蛮·湘东驿", "time": "宋代", "author": "范成大", "themes": ["宋词精选", "旅途", "孤独", "怀人"], "content": "客行忽到湘东驿。明朝真是潇湘客。晴碧万重云。几时逢故人。江南如塞北。别后书难得。先自雁来稀。那堪春半时。"}
{"title": "诉衷情·当年万里觅封侯", "time": "宋代", "author": "陆游", "themes": ["宋词三百首", "宋词精选", "爱国", "豪放"], "content": "当年万里觅封侯。匹马戍梁州。关河梦断何处，尘暗旧貂裘。胡未灭，鬓先秋。泪空流。此生谁料，心在天山，身老沧洲。"}
{"title": "钗头凤·红酥手", "time": "宋代", "author": "陆游", "themes": ["宋词三百首", "宋词精选", "追忆", "爱情", "感伤"], "content": "红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！"}
{"title": "清商怨·葭萌驿作", "time": "宋代", "author": "陆游", "themes": ["宋词精选", "羁旅", "孤独", "思念"], "content": "江头日暮痛饮。乍雪晴犹凛。山驿凄凉，灯昏人独寝。鸳机新寄断锦。叹往事、不堪重省。梦破南楼，绿云堆一枕。"}
{"title": "鹧鸪天·家住苍烟落照间", "time": "宋代", "author": "陆游", "themes": ["宋词精选", "写景", "抒怀"], "content": "家住苍烟落照间。丝毫尘事不相关。斟残玉瀣行穿竹，卷罢黄庭卧看山。贪啸傲，任衰残。不妨随处一开颜。元知造物心肠别，老却英雄似等闲。"}
{"title": "谒金门·春半", "time": "宋代", "author": "朱淑真", "themes": ["宋词三百首", "宋词精选", "婉约", "春天", "闺怨", "思念"], "content": "春已半。触目此情无限。十二阑干闲倚遍。愁来天不管。好是风和日暖。输与莺莺燕燕。满院落花帘不卷。断肠芳草远。"}
{"title": "绣鸾凤花犯·赋水仙", "time": "宋代", "author": "周密", "themes": ["宋词精选", "婉约", "元宵节", "咏物", "写花", "抒怀"], "content": "楚江湄，湘娥乍见，无言洒清泪。淡然春意。空独倚东风，芳思谁寄。凌波路冷秋无际。香云随步起。谩记得，汉宫仙掌，亭亭明月底。冰弦写怨更多情，骚人恨，枉赋芳兰幽芷。春思远，谁叹赏、国香风味。相将共、岁寒伴侣。小窗净、沈烟熏翠袂。幽梦觉，涓涓清露，一枝灯影里。"}
{"title": "玉京秋·烟水阔", "time": "宋代", "author": "周密", "themes": ["宋词精选", "秋天", "写景", "怀人"], "content": "长安独客，又见西风，素月丹枫凄然其为秋也，因调夹钟羽一解烟水阔。高林弄残照，晚蜩凄切。碧碪度韵，银床飘叶。衣湿桐阴露冷，采凉花、时赋秋雪。叹轻别。一襟幽事，砌蛩能说。客思吟商还怯。怨歌长、琼壶暗缺。翠扇恩疏，红衣香褪，翻成消歇。玉骨西风，恨最恨、闲却新凉时节。楚箫咽。谁倚西楼淡月。"}
{"title": "西江月·新秋写兴", "time": "宋代", "author": "刘辰翁", "themes": ["宋词三百首", "宋词精选", "七夕节", "思乡"], "content": "天上低昂仰旧，人间儿女成狂。夜来处处试新妆。却是人间天上。不觉新凉似水，相思两鬓如霜。梦从海底跨枯桑。阅尽银河风浪。"}
{"title": "忆秦娥·中斋上元客散感旧", "time": "宋代", "author": "刘辰翁", "themes": ["宋词精选", "爱国", "怀念"], "content": "烧灯节。朝京道上风和雪。风和雪。江山如旧，朝京人绝。百年短短兴亡别。与君犹对当时月。当时月。照人烛泪，照人梅发。"}
{"title": "唐多令·秋暮有感", "time": "宋代", "author": "陈允平", "themes": ["宋词精选", "女子"], "content": "休去采芙蓉。秋江烟水空。带斜阳、一片征鸿。欲顿闲愁无顿处，都著在两眉峰。心事寄题红。画桥流水东。断肠人、无奈秋浓。回首层楼归去懒，早新月、挂梧桐。"}
{"title": "唐多令·惜别", "time": "宋代", "author": "吴文英", "themes": ["宋词三百首", "宋词精选", "婉约", "羁旅", "孤独", "怀人"], "content": "何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。年事梦中休。花空烟水流。燕辞归、客尚淹留。垂柳不萦裙带住。漫长是、系行舟。"}
{"title": "金缕歌·陪履斋先生沧浪看梅", "time": "宋代", "author": "吴文英", "themes": ["宋词精选", "豪迈", "咏史怀古", "梅花", "爱国"], "content": "乔木生云气。访中兴、英雄陈迹，暗追前事。战舰东风慳借便，梦断神州故里。旋小筑、吴宫闲地。华表月明归夜鹤，叹当时、花竹今如此。枝上露，溅清泪。遨头小簇行春队。步苍苔、寻幽别坞，问梅开未。重唱梅边新度曲，催发寒梢冻蕊。此心与、东君同意。后不如今今非昔，两无言、相对沧浪水。怀此恨，寄残醉。"}
{"title": "高阳台·落梅", "time": "宋代", "author": "吴文英", "themes": ["宋词精选", "咏物", "梅花", "伤怀"], "content": "宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭上黄昏，月冷阑干。寿阳空理愁鸾。问谁调玉髓，暗补香瘢。细雨归鸿，孤山无限春寒。离魂难倩招清此，梦缟衣、解佩溪边。最愁人，啼鸟清明，叶底青圆。"}
{"title": "三姝媚·过都城旧居有感", "time": "宋代", "author": "吴文英", "themes": ["宋词精选", "悼亡", "追忆", "写景", "怀念"], "content": "湖山经醉惯。渍春衫、啼痕酒痕无限。又客长安，叹断襟零袂，涴尘谁浣。紫曲门荒，沿败井、风摇青蔓。对语东邻，犹是曾巢，谢堂双燕。春梦人间须断。但怪得、当年梦缘能短。绣屋秦筝，傍海棠偏爱，夜深开宴。舞歇歌沈，花未减、红颜先变。伫久河桥欲去，斜阳泪满。"}
{"title": "风入松·听风听雨过清明", "time": "宋代", "author": "吴文英", "themes": ["宋词三百首", "宋词精选", "婉约", "伤春", "离别", "怀人"], "content": "听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。"}
{"title": "醉桃源·赠卢长笛", "time": "宋代", "author": "吴文英", "themes": ["宋词精选", "音乐", "思乡"], "content": "沙河塘上旧游嬉。卢郎年少时。一声长笛月中吹。和云和雁飞。惊物换，叹星移。相看两鬓丝。断肠吴苑草凄凄。倚楼人未归。"}
{"title": "后庭花·一春不识西湖面", "time": "宋代", "author": "许棐", "themes": ["宋词精选", "婉约", "女子", "闺怨"], "content": "一春不识西湖面。翠羞红倦。雨窗和泪摇湘管。意长笺短。知心惟有雕梁燕。自来相伴。东风不管琵琶怨。落花吹遍。"}
{"title": "清平乐·怀人", "time": "宋代", "author": "赵崇", "themes": ["宋词精选", "写景", "怀人"], "content": "莺歌蝶舞。池馆春多处。满架花云留不住。散作一川香雨。相思夜夜情＿。青衫泪满啼红。料想故园桃李，也应怨月愁风。"}
{"title": "满江红·送李御带珙", "time": "宋代", "author": "吴潜", "themes": ["宋词三百首", "宋词精选", "送别", "同情"], "content": "红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹亭下系扁舟，鲈堪煮。拼一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。"}
{"title": "满江红·豫章滕王阁", "time": "宋代", "author": "吴潜", "themes": ["宋词精选", "写景", "抒怀"], "content": "万里西风，吹我上、滕王高阁。正槛外、楚山云涨，楚江涛作。何处征帆木末去，有时野鸟沙边落。近帘钩、暮雨掩空来，今犹昨。秋渐紧，添离索。天正远，伤飘泊。叹十年心事，休休莫莫。岁月无多人易老，乾坤虽大愁难著。向黄昏、断送客魂消，城头角。"}
{"title": "江城子·平沙浅草接天长", "time": "宋代", "author": "李好古", "themes": ["宋词精选", "写景", "抒情", "爱国"], "content": "平沙浅草接天长。路茫茫。几兴亡。昨夜波声。洗岸骨如霜。千古英雄成底事，徒感慨，谩悲凉。少年有意伏中行。馘名王。扫沙场。击楫中流，曾记泪沾裳。欲上治安双阙远，空怅望，过维扬。"}
{"title": "贺新郎·九日", "time": "宋代", "author": "刘克庄", "themes": ["宋词三百首", "宋词精选", "重阳节", "伤怀"], "content": "湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。"}
{"title": "昭君怨·牡丹", "time": "宋代", "author": "刘克庄", "themes": ["宋词精选", "婉约", "写花", "抒怀"], "content": "曾看洛阳旧谱。只许姚黄独步。若比广陵花。太亏他。旧日王侯园圃。今日荆榛狐兔。君莫说中州。怕花愁。"}
{"title": "水调歌头·江上春山远", "time": "宋代", "author": "葛长庚", "themes": ["宋词精选", "离别", "写景"], "content": "江上春山远，山下暮云长。相留相送，时见双燕语风樯。满目飞花万点，回首故人千里，把酒沃愁肠。回雁峰前路，烟树正苍苍。漏声残，灯焰短，马蹄香。浮云飞絮，一身将影向潇湘。多少风前月下，迤逦天涯海角，魂梦亦凄凉。又是春将暮，无语对斜阳。"}
{"title": "倦寻芳慢·露晞向晚", "time": "宋代", "author": "王雱", "themes": ["宋词精选", "写景"], "content": "露晞向晚，帘幕风轻，小院闲昼。翠迳莺来，惊下乱红铺绣。倚危墙，登高榭，海棠经雨胭脂透。算韶华，又因循过了，清明时候。倦游燕、风光满目，好景良辰，谁共携手。恨被榆钱，买断两眉长斗。忆高阳，人散后。落花流水仍依旧。这情怀，对东风、尽成消瘦。"}
{"title": "青玉案·和贺方回韵送山谷弟贬宜州", "time": "宋代", "author": "黄大临", "themes": ["宋词精选", "送别", "思念"], "content": "千峰百嶂宜州路。天黯淡、知人去。晓别吾家黄叔度。弟兄华发，远山修水，异日同归处。樽罍饮散长亭暮。别语缠绵不成句。已断离肠能几许。水村山馆，夜阑无寐，听尽空阶雨。"}
{"title": "清平乐·春晚", "time": "宋代", "author": "王安国", "themes": ["宋词三百首", "宋词精选", "写景", "惜春", "感慨", "时光"], "content": "留春不住，费尽莺儿语。满地残红宫锦污，昨夜南园风雨。小怜初上琵琶，晓来思绕天涯。不肯画堂朱户，春风自在杨花。"}
{"title": "凤箫吟·锁离愁", "time": "宋代", "author": "韩缜", "themes": ["宋词三百首", "宋词精选", "离愁"], "content": "锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眠，莫负青春。"}
{"title": "玉楼春·春景", "time": "宋代", "author": "宋祁", "themes": ["宋词三百首", "宋词精选", "婉约", "写景", "惜春"], "content": "东城渐觉风光好。縠皱波纹迎客棹。绿杨烟外晓寒轻，红杏枝头春意闹。浮生长恨欢娱少。肯爱千金轻一笑。为君持酒劝斜阳，且向花间留晚照。"}
{"title": "点绛唇·感兴", "time": "宋代", "author": "王禹偁", "themes": ["宋词三百首", "宋词精选", "婉约", "写景", "抒情"], "content": "雨恨云愁，江南依旧称佳丽。水村渔市。一缕孤烟细。天际征鸿，遥认行如缀。平生事。此时凝睇。谁会凭栏意。(栏通：阑)"}
{"title": "踏莎行·春暮", "time": "宋代", "author": "寇准", "themes": ["宋词三百首", "宋词精选", "婉约", "闺怨", "伤春", "思念"], "content": "春色将阑，莺声渐老，红英落尽青梅小。画堂人静雨蒙蒙，屏山半掩余香袅。密约沉沉，离情杳杳，菱花尘满慵将照。倚楼无语欲销魂，长空黯淡连芳草。"}
{"title": "小重山·昨夜寒蛩不住鸣", "time": "宋代", "author": "岳飞", "themes": ["宋词三百首", "宋词精选", "豪放"], "content": "昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。白首为功名。旧山松竹老，阻归程。欲将心事付瑶琴。知音少，弦断有谁听。"}
{"title": "木兰花·城上风光莺语乱", "time": "宋代", "author": "钱惟演", "themes": ["宋词精选", "春天", "婉约"], "content": "城上风光莺语乱，城下烟波春拍岸。绿杨芳草几时休，泪眼愁肠先已断。情怀渐觉成衰晚，鸾镜朱颜惊暗换，昔年多病厌芳尊，今日芳尊惟恐浅。"}
{"title": "临江仙·千里长安名利客", "time": "宋代", "author": null, "themes": ["宋词精选", "写景", "妇女", "相思"], "content": "千里长安名利客，轻离轻散寻常。难禁三月好风光。满阶芳草绿，一片杏花香。记得年时临上马，看人眼泪汪汪。如今不忍更思量。恨无千日酒，空断九回肠。"}
{"title": "楚天遥过清江引·有意送春归", "time": "宋代", "author": null, "themes": ["宋词精选", "伤春", "惜春"], "content": "有意送春归，无计留春住。毕竟年年用着来，何似休归去。目断楚天遥，不见春归路。风急桃花也似愁，点点飞红雨。"}
{"title": "减字木兰花·题雄州驿", "time": "宋代", "author": "蒋氏女", "themes": ["宋词三百首", "宋词精选", "婉约", "写景", "抒情", "思念"], "content": "朝云横度。辘辘车声如水去。白草黄沙。月照孤村三两家。飞鸿过也。万结愁肠无昼夜。渐近燕山。回首乡关归路难。"}
{"title": "忆君王·依依宫柳拂宫墙", "time": "宋代", "author": "谢克家", "themes": ["宋词精选", "写景", "怀念"], "content": "依依宫柳拂宫墙，楼殿无人春昼长。燕子归来依旧忙。忆君王，月破黄昏人断肠。"}
{"title": "清平乐·凤城春浅", "time": "宋代", "author": "陈允平", "themes": ["宋词精选", "妇女", "闺怨", "相思"], "content": "凤城春浅。寒压花梢颤。有约不来梁上燕。十二绣帘空卷。去年共倚秋千。今年独倚阑干。误了海棠时候，不成直待花残。"}
{"title": "夜游宫·人去西楼雁杳", "time": "宋代", "author": "吴文英", "themes": ["宋词精选", "婉约", "离别", "怀人"], "content": "人去西楼雁杳。叙别梦、扬州一觉。云澹星疏楚山晓。听啼乌，立河桥，话未了。雨外蛩声早。细织就、霜丝多少。说与萧娘未知道。向长安，对秋灯，几人老。"}
{"title": "解连环·孤雁", "time": "宋代", "author": "张炎", "themes": ["宋词精选", "婉约", "咏物", "写鸟", "抒怀"], "content": "楚江空晚。怅离群万里，恍然惊散。自顾影、欲下寒塘，正沙净草枯，水平天远。写不成书，只寄得、相思一点。料因循误了，残毡拥雪，故人心眼。谁怜旅愁荏苒。谩长门夜悄，锦筝弹怨。想伴侣、犹宿芦花，也曾念春前，去程应转。暮雨相呼，怕蓦地、玉关重见。未羞他、双燕归来，画帘半卷。"}
{"title": "传言玉女·钱塘元夕", "time": "宋代", "author": "汪元量", "themes": ["宋词精选", "元宵节", "感伤", "思念"], "content": "一片风流，今夕与谁同乐。月台花馆，慨尘埃漠漠。豪华荡尽，只有青山如洛。钱塘依旧，潮生潮落。万点灯光，羞照舞钿歌箔。玉梅消瘦，恨东皇命薄。昭君泪流，手捻琵琶弦索。离愁聊寄，画楼哀角。"}
{"title": "望江南·幽州九日", "time": "宋代", "author": "汪元量", "themes": ["宋词精选", "重阳节", "思念"], "content": "官舍悄，坐到月西斜。永夜角声悲自语，客心愁破正思家。南北各天涯。肠断裂，搔首一长嗟。绮席象床寒玉枕，美人何处醉黄花。和泪捻琵琶。"}
{"title": "一剪梅·怀旧", "time": "宋代", "author": "汪元量", "themes": ["宋词精选", "思念"], "content": "十年愁眼泪巴巴。今日思家。明日思家。一团燕月照窗纱。楼上胡笳。塞上胡笳。玉人劝我酌流霞。急捻琵琶。缓捻琵琶。一从别后各天涯。欲寄梅花。莫寄梅花。"}
{"title": "鹧鸪天·镇日无心扫黛眉", "time": "宋代", "author": "夏竦", "themes": ["宋词精选", "送别", "写人"], "content": "镇日无心扫黛眉。临行愁见理征衣。尊前只恐伤郎意，阁泪汪汪不敢垂。停宝马，捧瑶卮。相斟相劝忍分离。不如饮待奴先醉，图得不知郎去时。"}
{"title": "贺圣朝·留别", "time": "宋代", "author": "叶清臣", "themes": ["宋词三百首", "宋词精选", "婉约", "惜别"], "content": "满斟绿醑留君住。莫匆匆归去。三分春色二分愁，更一分风雨。花开花谢、都来几许。且高歌休诉。不知来岁牡丹时，再相逢何处。"}
{"title": "望江南·江南月", "time": "宋代", "author": "王琪", "themes": ["宋词精选", "咏物", "月亮"], "content": "江南月，清夜满西楼。云落开时冰吐鉴，浪花深处玉沉钩。圆缺几时休。星汉迥，风露入新秋。丹桂不知摇落恨，素娥应信别离愁。天上共悠悠。"}
{"title": "花心动·春词", "time": "宋代", "author": "阮逸女", "themes": ["宋词精选", "春天", "女子", "闺怨"], "content": "仙苑春浓，小桃开，枝枝已堪攀折。乍雨乍晴，轻暖轻寒，渐近赏花时节。柳摇台榭东风软，帘栊静，幽禽调舌。断魂远，闲寻翠径，顿成愁结。此恨无人共说。还立尽黄昏，寸心空切。强整绣衾，独掩朱扉，枕簟为谁铺设。夜长更漏传声远，纱窗映、银缸明灭。梦回处，梅梢半笼残月。"}
{"title": "卜算子·不是爱风尘", "time": "宋代", "author": "严蕊", "themes": ["宋词三百首", "宋词精选", "婉约", "女子"], "content": "不是爱风尘，似被前缘误。花落花开自有时，总赖东君主。去也终须去，住也如何住！若得山花插满头，莫问奴归处。"}
{"title": "满江红·题南京夷山驿", "time": "宋代", "author": "王清惠", "themes": ["宋词三百首", "宋词精选", "婉约"], "content": "太液芙蓉，浑不似、旧时颜色。曾记得、春风雨露，玉楼金阙。名播兰馨妃后里，晕潮莲脸君王侧。忽一声、鼙鼓揭天来，繁华歇。龙虎散，风云灭。千古恨，凭谁说。对山河百二，泪盈襟血。客馆夜惊尘土梦，宫车晓碾关山月。问嫦娥、于我肯从容，同圆缺？"}
{"title": "踏莎行·寒草烟光阔", "time": "宋代", "author": "寇准", "themes": ["宋词精选", "送别", "惜时"], "content": "寒草烟光阔，渭水波声咽。春潮雨霁轻尘歇。征鞍发。指青青杨柳，又是轻攀折。动黯然，知有后会甚时节？更进一杯酒，歌一阕。叹人生，最难欢聚易离别。且莫辞沉醉，听取阳关彻。念故人，千里至此共明月。"}
{"title": "阮郎归·南园春半踏青时", "time": "宋代", "author": "欧阳修", "themes": ["宋词精选", "婉约", "妇女"], "content": "南园春半踏青时，风和闻马嘶。青梅如豆柳如眉，日长蝴蝶飞。花露重，草烟低，人家帘幕垂。秋千慵困解罗衣，画堂双燕归。"}
{"title": "茶瓶儿·去年相逢深院宇", "time": "宋代", "author": "李元膺", "themes": ["宋词精选", "写景", "悼亡", "女子"], "content": "去年相逢深院宇，海棠下、曾歌《金缕》。歌罢花如雨。翠罗衫上，点点红无数。今岁重寻携手处，空物是人非春暮。回首青门路。乱红飞絮，相逐东风去。"}
{"title": "鹧鸪天·枝上流莺和泪闻", "time": "宋代", "author": "秦观", "themes": ["宋词精选", "女子", "思念"], "content": "枝上流莺和泪闻，新啼痕间旧啼痕。一春鱼鸟无消息，千里关山劳梦魂。无一语，对芳尊。安排肠断到黄昏。甫能炙得灯儿了，雨打梨花深闭门。"}
{"title": "满江红·小院深深", "time": "宋代", "author": "岳珂", "themes": ["宋词精选", "爱情", "相思"], "content": "小院深深，悄镇日、阴晴无据。春未足，闺愁难寄，琴心谁与？曲径穿花寻蛱蝶，虚阑傍日教鹦鹉。笑十三杨柳女儿腰，东风舞。云外月，风前絮。情与恨，长如许。想绮窗今夜，为谁凝伫？洛浦梦回留佩客，秦楼声断吹箫侣。正黄昏时候杏花寒，廉纤雨。"}
{"title": "武陵春·人道有情须有梦", "time": "宋代", "author": null, "themes": ["宋词精选", "相思"], "content": "人道有情须有梦，无梦岂无情？夜夜相思直到明，有梦怎生成？伊若忽然来梦里，邻笛又还惊。笛里声声不忍听，浑是断肠声。"}
{"title": "春夜喜雨", "time": "唐代", "author": "杜甫", "themes": ["小学古诗", "春天", "咏物", "写雨", "喜悦"], "content": "好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。"}
{"title": "望洞庭", "time": "唐代", "author": "刘禹锡", "themes": ["小学古诗", "写景", "山水"], "content": "湖光秋月两相和，潭面无风镜未磨。遥望洞庭山水翠，白银盘里一青螺。(山水色一作：山水翠)"}
{"title": "秋思", "time": "唐代", "author": "张籍", "themes": ["小学古诗", "秋天", "思乡"], "content": "洛阳城里见秋风，欲作家书意万重。复恐匆匆说不尽，行人临发又开封。"}
{"title": "草 / 赋得古原草送别", "time": "唐代", "author": "白居易", "themes": ["唐诗三百首", "小学古诗", "送别", "咏物"], "content": "离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。"}
{"title": "天竺寺八月十五日夜桂子", "time": "唐代", "author": "皮日休", "themes": ["小学古诗", "中秋节"], "content": "玉颗珊珊下月轮，殿前拾得露华新。至今不会天中事，应是嫦娥掷与人。"}
{"title": "竹石", "time": "清代", "author": "郑燮", "themes": ["古诗三百首", "小学古诗", "咏物", "竹子", "励志"], "content": "咬定青山不放松，立根原在破岩中。千磨万击还坚劲，任尔东西南北风。(坚一作：韧)"}
{"title": "七步诗", "time": "两汉", "author": "曹植", "themes": ["古诗三百首", "小学古诗", "劝诫"], "content": "煮豆燃豆萁，豆在釜中泣。本是同根生，相煎何太急？（版本一）煮豆持作羹，漉菽以为汁。萁在釜下燃，豆在釜中泣。本自同根生，相煎何太急？（版本二）"}
{"title": "赠刘景文 / 冬景", "time": "宋代", "author": "苏轼", "themes": ["古诗三百首", "小学古诗", "写景", "惜时"], "content": "荷尽已无擎雨盖，菊残犹有傲霜枝。一年好景君须记，最是橙黄橘绿时。(最是一作：正是)"}
{"title": "乡村四月", "time": "宋代", "author": "翁卷", "themes": ["古诗三百首", "小学古诗", "乡村", "生活"], "content": "绿遍山原白满川，子规声里雨如烟。乡村四月闲人少，才了蚕桑又插田。"}
{"title": "望庐山瀑布", "time": "唐代", "author": "李白", "themes": ["小学古诗", "写景", "山水", "瀑布"], "content": "日照香炉生紫烟，遥看瀑布挂前川。飞流直下三千尺，疑是银河落九天。"}
{"title": "夜书所见", "time": "宋代", "author": "叶绍翁", "themes": ["小学古诗", "写景", "思念"], "content": "萧萧梧叶送寒声，江上秋风动客情。知有儿童挑促织，夜深篱落一灯明。"}
{"title": "采薇(节选)", "time": "先秦", "author": null, "themes": ["小学古诗", "回忆", "感伤"], "content": "昔我往矣，杨柳依依。今我来思，雨雪霏霏。行道迟迟，载渴载饥。我心悲伤，莫知我哀！"}
{"title": "天净沙·秋", "time": "元代", "author": "白朴", "themes": ["小学古诗", "秋天", "写景"], "content": "孤村落日残霞，轻烟老树寒鸦，一点飞鸿影下。青山绿水，白草红叶黄花。"}
{"title": "明日歌", "time": "明代", "author": "钱福", "themes": ["小学古诗", "劝诫", "惜时", "哲理"], "content": "明日复明日，明日何其多。我生待明日，万事成蹉跎。世人若被明日累，春去秋来老将至。(若一作：苦)朝看水东流，暮看日西坠。百年明日能几何？请君听我明日歌。(版本一钱鹤滩)明日复明日，明日何其多！日日待明日，万世成蹉跎。世人皆被明日累，明日无穷老将至。晨昏滚滚水东流，今古悠悠日西坠。百年明日能几何？请君听我明日歌。(版本二文嘉)"}
{"title": "卜算子·咏梅", "time": "宋代", "author": "陆游", "themes": ["宋词三百首", "宋词精选", "初中古诗", "咏物", "梅花"], "content": "驿外断桥边，寂寞开无主。已是黄昏独自愁，更著风和雨。无意苦争春，一任群芳妒。零落成泥碾作尘，只有香如故。"}
{"title": "清平乐·村居", "time": "宋代", "author": "辛弃疾", "themes": ["宋词三百首", "小学古诗", "初中古诗", "向往", "乡村", "生活"], "content": "茅檐低小，溪上青青草。醉里吴音相媚好，白发谁家翁媪？大儿锄豆溪东，中儿正织鸡笼。最喜小儿亡赖，溪头卧剥莲蓬。(亡通：无)"}
{"title": "破阵子·为陈同甫赋壮词以寄之", "time": "宋代", "author": "辛弃疾", "themes": ["宋词三百首", "初中古诗", "豪放", "战争", "抒情"], "content": "醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。马作的卢飞快，弓如霹雳弦惊。了却君王天下事，赢得生前身后名。可怜白发生。"}
{"title": "南乡子·登京口北固亭有怀", "time": "宋代", "author": "辛弃疾", "themes": ["宋词三百首", "初中古诗", "豪放", "咏史怀古", "爱国", "讽刺"], "content": "何处望神州？满眼风光北固楼。千古兴亡多少事？悠悠。不尽长江滚滚流。年少万兜鍪，坐断东南战未休。天下英雄谁敌手？曹刘。生子当如孙仲谋。"}
{"title": "卜算子·送鲍浩然之浙东", "time": "宋代", "author": "王观", "themes": ["宋词三百首", "小学古诗", "初中古诗", "婉约", "送别", "山水", "写人"], "content": "水是眼波横，山是眉峰聚。欲问行人去那边？眉眼盈盈处。才始送春归，又送君归去。若到江南赶上春，千万和春住。"}
{"title": "观书有感二首·其一", "time": "宋代", "author": "朱熹", "themes": ["古诗三百首", "初中古诗", "写景", "读书", "哲理"], "content": "半亩方塘一鉴开，天光云影共徘徊。问渠哪得清如许？为有源头活水来。(那通：哪)"}
{"title": "过零丁洋", "time": "宋代", "author": "文天祥", "themes": ["古诗三百首", "初中古诗", "爱国", "励志", "忧国忧民"], "content": "辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。"}
{"title": "天净沙·秋思", "time": "元代", "author": "马致远", "themes": ["初中古诗", "秋天", "写景", "羁旅"], "content": "枯藤老树昏鸦，小桥流水人家，古道西风瘦马。夕阳西下，断肠人在天涯。"}
{"title": "月下独酌四首·其一", "time": "唐代", "author": "李白", "themes": ["唐诗三百首", "初中古诗", "孤独", "抒情"], "content": "花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。(同交欢一作：相交欢)永结无情游，相期邈云汉。"}
{"title": "长歌行", "time": "两汉", "author": null, "themes": ["古诗三百首", "初中古诗", "咏物", "励志", "哲理", "惜时"], "content": "青青园中葵，朝露待日晞。阳春布德泽，万物生光辉。常恐秋节至，焜黄华叶衰。百川东到海，何时复西归？少壮不努力，老大徒伤悲！"}
{"title": "海棠", "time": "宋代", "author": "苏轼", "themes": ["古诗三百首", "初中古诗", "赏花"], "content": "东风袅袅泛崇光，香雾空蒙月转廊。只恐夜深花睡去，故烧高烛照红妆。"}
{"title": "望江南·梳洗罢", "time": "唐代", "author": "温庭筠", "themes": ["宋词三百首", "初中古诗", "闺怨", "思念"], "content": "梳洗罢，独倚望江楼。过尽千帆皆不是，斜晖脉脉水悠悠。肠断白苹洲。(苹通：蘋)"}
{"title": "过松源晨炊漆公店", "time": "宋代", "author": "杨万里", "themes": ["初中古诗", "写景", "哲理"], "content": "莫言下岭便无难，赚得行人空喜欢。正入万山圈子里，一山放过一山拦。(放过一作：放出)"}
{"title": "秋词", "time": "唐代", "author": "刘禹锡", "themes": ["初中古诗", "秋天"], "content": "自古逢秋悲寂寥，我言秋日胜春朝。晴空一鹤排云上，便引诗情到碧霄。"}
{"title": "别云间", "time": "明代", "author": "夏完淳", "themes": ["古诗三百首", "初中古诗", "离别", "悲愤", "爱国"], "content": "三年羁旅客，今日又南冠。无限河山泪，谁言天地宽！(河山一作：山河)已知泉路近，欲别故乡难。毅魄归来日，灵旗空际看。"}
{"title": "酬乐天扬州初逢席上见赠", "time": "唐代", "author": "刘禹锡", "themes": ["初中古诗", "励志", "哲理"], "content": "巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。"}
{"title": "送杜少府之任蜀州 / 送杜少府之任蜀川", "time": "唐代", "author": "王勃", "themes": ["唐诗三百首", "初中古诗", "友情", "送别", "哲理"], "content": "城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。"}
{"title": "从军行", "time": "唐代", "author": "杨炯", "themes": ["初中古诗", "边塞", "战争", "励志"], "content": "烽火照西京，心中自不平。牙璋辞凤阙，铁骑绕龙城。雪暗凋旗画，风多杂鼓声。宁为百夫长，胜作一书生。"}
{"title": "关雎", "time": "先秦", "author": null, "themes": ["古诗三百首", "初中古诗", "诗经", "爱情"], "content": "关关雎鸠，在河之洲。窈窕淑女，君子好逑。参差荇菜，左右流之。窈窕淑女，寤寐求之。求之不得，寤寐思服。悠哉悠哉，辗转反侧。参差荇菜，左右采之。窈窕淑女，琴瑟友之。参差荇菜，左右芼之。窈窕淑女，钟鼓乐之。"}
{"title": "野望", "time": "唐代", "author": "王绩", "themes": ["初中古诗", "秋天", "写景", "抒情"], "content": "东皋薄暮望，徙倚欲何依。树树皆秋色，山山唯落晖。牧人驱犊返，猎马带禽归。相顾无相识，长歌怀采薇。"}
{"title": "登幽州台歌", "time": "唐代", "author": "陈子昂", "themes": ["唐诗三百首", "初中古诗", "伤怀"], "content": "前不见古人，后不见来者。念天地之悠悠，独怆然而涕下。"}
{"title": "次北固山下", "time": "唐代", "author": "王湾", "themes": ["唐诗三百首", "初中古诗", "思乡", "哲理"], "content": "客路青山外，行舟绿水前。(青山外一作：青山下)潮平两岸阔，风正一帆悬。海日生残夜，江春入旧年。乡书何处达？归雁洛阳边。"}
{"title": "竹里馆", "time": "唐代", "author": "王维", "themes": ["唐诗三百首", "月亮", "初中古诗", "孤独", "生活"], "content": "独坐幽篁里，弹琴复长啸。深林人不知，明月来相照。"}
{"title": "望洞庭湖赠张丞相 / 临洞庭", "time": "唐代", "author": "孟浩然", "themes": ["唐诗三百首", "初中古诗", "山水", "写水", "地名"], "content": "八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。"}
{"title": "过故人庄", "time": "唐代", "author": "孟浩然", "themes": ["唐诗三百首", "初中古诗", "田园", "生活", "友情"], "content": "故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。"}
{"title": "峨眉山月歌", "time": "唐代", "author": "李白", "themes": ["初中古诗", "秋天", "写景", "地名"], "content": "峨眉山月半轮秋，影入平羌江水流。夜发清溪向三峡，思君不见下渝州。"}
{"title": "送友人", "time": "唐代", "author": "李白", "themes": ["唐诗三百首", "初中古诗", "送别", "写景", "惜别", "友情"], "content": "青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。"}
{"title": "望岳", "time": "唐代", "author": "杜甫", "themes": ["唐诗三百首", "初中古诗", "写景", "写山", "写鸟", "励志", "哲理"], "content": "岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。(曾通：层)会当凌绝顶，一览众山小。"}
{"title": "月夜 / 夜月", "time": "唐代", "author": "刘方平", "themes": ["唐诗三百首", "初中古诗", "春天", "月亮", "田园"], "content": "更深月色半人家，北斗阑干南斗斜。今夜偏知春气暖，虫声新透绿窗纱。"}
{"title": "钱塘湖春行", "time": "唐代", "author": "白居易", "themes": ["初中古诗", "春天", "西湖", "写景", "喜悦"], "content": "孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。"}
{"title": "赠从弟", "time": "魏晋", "author": "刘桢", "themes": ["古诗三百首", "初中古诗", "咏物"], "content": "亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。"}
{"title": "山中杂诗", "time": "南北朝", "author": "吴均", "themes": ["古诗三百首", "初中古诗", "写景", "生活"], "content": "山际见来烟，竹中窥落日。鸟向檐上飞，云从窗里出。"}
{"title": "江城子·密州出猎", "time": "宋代", "author": "苏轼", "themes": ["宋词三百首", "初中古诗", "豪放", "爱国"], "content": "老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。酒酣胸胆尚开张，鬓微霜，又何妨？持节云中，何日遣冯唐？会挽彫弓如满月，西北望，射天狼。(彫通：雕)"}
{"title": "左迁至蓝关示侄孙湘", "time": "唐代", "author": "韩愈", "themes": ["初中古诗", "叙事", "写景", "抒情"], "content": "一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。（版本一）一封朝奏九重天，夕贬潮阳路八千。本为圣朝除弊政，敢将衰朽惜残年。云横秦岭家何在？雪拥蓝关马不前。知汝远来应有意，好收吾骨瘴江边。（版本二）"}
{"title": "江南逢李龟年", "time": "唐代", "author": "杜甫", "themes": ["唐诗三百首", "初中古诗", "感伤", "怀念"], "content": "岐王宅里寻常见，崔九堂前几度闻。正是江南好风景，落花时节又逢君。"}
{"title": "春望", "time": "唐代", "author": "杜甫", "themes": ["唐诗三百首", "初中古诗", "写鸟", "爱国", "思乡", "战争", "忧国忧民"], "content": "国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。"}
{"title": "石壕吏", "time": "唐代", "author": "杜甫", "themes": ["初中古诗", "叙事", "战争", "同情", "人民"], "content": "暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。"}
{"title": "逢入京使", "time": "唐代", "author": "岑参", "themes": ["唐诗三百首", "初中古诗", "思乡", "边塞", "生活"], "content": "故园东望路漫漫，双袖龙钟泪不干。马上相逢无纸笔，凭君传语报平安。"}
{"title": "白雪歌送武判官归京", "time": "唐代", "author": "岑参", "themes": ["唐诗三百首", "初中古诗", "冬天", "送别", "友情", "咏物", "写雪"], "content": "北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。(难着一作：犹著)瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。"}
{"title": "滁州西涧", "time": "唐代", "author": "韦应物", "themes": ["唐诗三百首", "初中古诗", "写景", "山水", "抒情"], "content": "独怜幽草涧边生，上有黄鹂深树鸣。春潮带雨晚来急，野渡无人舟自横。"}
{"title": "春夜洛城闻笛 / 春夜洛阳城闻笛", "time": "唐代", "author": "李白", "themes": ["初中古诗", "音乐", "思乡"], "content": "谁家玉笛暗飞声，散入春风满洛城。此夜曲中闻折柳，何人不起故园情。"}
{"title": "宣州谢脁楼饯别校书叔云 / 陪侍御叔华登楼歌", "time": "唐代", "author": "李白", "themes": ["唐诗三百首", "初中古诗", "哲理", "离别", "抒怀", "豪迈"], "content": "弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天揽明月。(览通：揽；明月一作：日月)抽刀断水水更流，举杯销愁愁更愁。(销愁一作消愁）人生在世不称意，明朝散发弄扁舟。"}
{"title": "渡荆门送别", "time": "唐代", "author": "李白", "themes": ["唐诗三百首", "初中古诗", "长江", "送别", "思乡"], "content": "渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。"}
{"title": "闻王昌龄左迁龙标遥有此寄", "time": "唐代", "author": "李白", "themes": ["初中古诗", "写景", "思乡", "友情"], "content": "杨花落尽子规啼，闻道龙标过五溪。我寄愁心与明月，随风直到夜郎西。(随风一作：随君)"}
{"title": "早寒江上有怀 / 早寒有怀 / 江上思归", "time": "唐代", "author": "孟浩然", "themes": ["唐诗三百首", "初中古诗", "思乡"], "content": "木落雁南度，北风江上寒。我家襄水曲，遥隔楚云端。乡泪客中尽，孤帆天际看。(孤帆一作：归帆)迷津欲有问，平海夕漫漫。"}
{"title": "送灵澈上人", "time": "唐代", "author": "刘长卿", "themes": ["唐诗三百首", "初中古诗", "送别", "山水"], "content": "苍苍竹林寺，杳杳钟声晚。荷笠带斜阳，青山独归远。(斜阳一作：夕阳)"}
{"title": "题破山寺后禅院", "time": "唐代", "author": "常建", "themes": ["唐诗三百首", "初中古诗", "写景", "咏物"], "content": "清晨入古寺，初日照高林。竹径通幽处，禅房花木深。山光悦鸟性，潭影空人心。万籁此都寂，但余钟磬音。(版本一)清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，惟余钟磬音。(版本二)清晨入古寺，初日照高林。竹径通幽处，禅房花木深。山光悦鸟性，潭影空人心。万籁此俱寂，但余钟磬音。(版本三)清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，但余钟磬音。(版本四)"}
{"title": "鲁山山行", "time": "宋代", "author": "梅尧臣", "themes": ["古诗三百首", "初中古诗", "写景", "抒怀"], "content": "适与野情惬，千山高复低。好峰随处改，幽径独行迷。霜落熊升树，林空鹿饮溪。人家在何许？云外一声鸡。"}
{"title": "登飞来峰", "time": "宋代", "author": "王安石", "themes": ["古诗三百首", "初中古诗", "哲理"], "content": "飞来山上千寻塔，闻说鸡鸣见日升。(飞来山一作：飞来峰)不畏浮云遮望眼，只缘身在最高层。(只缘一作：自缘)"}
{"title": "破阵子·春景", "time": "宋代", "author": "晏殊", "themes": ["宋词三百首", "初中古诗", "春天", "写人", "生活"], "content": "燕子来时新社，梨花落后清明。池上碧苔三四点，叶底黄鹂一两声。日长飞絮轻。巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。"}
{"title": "渔家傲·秋思", "time": "宋代", "author": "范仲淹", "themes": ["宋词三百首", "初中古诗", "秋天", "边塞", "思乡", "爱国"], "content": "塞下秋来风景异，衡阳雁去无留意。四面边声连角起，千嶂里，长烟落日孤城闭。浊酒一杯家万里，燕然未勒归无计。羌管悠悠霜满地，人不寐，将军白发征夫泪。"}
{"title": "黄鹤楼 / 登黄鹤楼", "time": "唐代", "author": "崔颢", "themes": ["唐诗三百首", "初中古诗", "写景", "地名", "怀古", "思乡"], "content": "昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。"}
{"title": "商山早行", "time": "唐代", "author": "温庭筠", "themes": ["初中古诗", "写景", "思乡"], "content": "晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。(明驿墙一作：照驿墙)因思杜陵梦，凫雁满回塘。"}
{"title": "无题·相见时难别亦难", "time": "唐代", "author": "李商隐", "themes": ["唐诗三百首", "初中古诗", "爱情", "思念"], "content": "相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。(蓬山一作：蓬莱)"}
{"title": "使至塞上", "time": "唐代", "author": "王维", "themes": ["初中古诗", "边塞", "写景", "赞美"], "content": "单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。"}
{"title": "赤壁", "time": "唐代", "author": "杜牧", "themes": ["唐诗三百首", "初中古诗", "咏史怀古", "战争"], "content": "折戟沉沙铁未销，自将磨洗认前朝。东风不与周郎便，铜雀春深锁二乔。"}
{"title": "泊秦淮", "time": "唐代", "author": "杜牧", "themes": ["唐诗三百首", "初中古诗", "咏史怀古", "爱国", "写景"], "content": "烟笼寒水月笼沙，夜泊秦淮近酒家。商女不知亡国恨，隔江犹唱后庭花。"}
{"title": "观沧海 / 碣石篇", "time": "两汉", "author": "曹操", "themes": ["古诗三百首", "初中古诗", "写景", "抒情", "抱负"], "content": "东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。"}
{"title": "望月有感", "time": "唐代", "author": "白居易", "themes": ["唐诗三百首", "初中古诗", "抒情", "思乡"], "content": "时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。"}
{"title": "龟虽寿", "time": "两汉", "author": "曹操", "themes": ["古诗三百首", "初中古诗", "哲理"], "content": "神龟虽寿，犹有竟时。腾蛇乘雾，终为土灰。(腾一作：螣)老骥伏枥，志在千里。烈士暮年，壮心不已。盈缩之期，不但在天；养怡之福，可得永年。幸甚至哉，歌以咏志。"}
{"title": "山坡羊·潼关怀古", "time": "元代", "author": "张养浩", "themes": ["初中古诗", "高中古诗", "怀古", "同情"], "content": "峰峦如聚，波涛如怒，山河表里潼关路。望西都，意踌躇。伤心秦汉经行处，宫阙万间都做了土。兴，百姓苦；亡，百姓苦！"}
{"title": "山坡羊·骊山怀古", "time": "元代", "author": "张养浩", "themes": ["初中古诗", "写景", "怀古"], "content": "骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚，赢，都变做了土；输，都变做了土。"}
{"title": "羌村三首·其三", "time": "唐代", "author": "杜甫", "themes": ["初中古诗", "生活"], "content": "群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌：艰难愧深情！歌罢仰天叹，四座泪纵横。"}
{"title": "雁门太守行", "time": "唐代", "author": "李贺", "themes": ["初中古诗", "边塞", "战争"], "content": "黑云压城城欲摧，甲光向日金鳞开。(向日一作：向月)角声满天秋色里，塞上燕脂凝夜紫。(塞上一作：塞土)半卷红旗临易水，霜重鼓寒声不起。报君黄金台上意，提携玉龙为君死！"}
{"title": "朝天子·咏喇叭", "time": "明代", "author": "王磐", "themes": ["初中古诗", "咏物"], "content": "喇叭，锁呐，曲儿小腔儿大。官船来往乱如麻，全仗你抬声价。(锁呐一作：唢呐；声价一作：身价)军听了军愁，民听了民怕。哪里去辨甚么真共假？眼见的吹翻了这家，吹伤了那家，只吹的水尽鹅飞罢！"}
{"title": "采桑子·塞上咏雪花", "time": "清代", "author": "纳兰性德", "themes": ["咏物", "写雪", "品格", "抒怀", "感伤"], "content": "非关癖爱轻模样，冷处偏佳。别有根芽，不是人间富贵花。谢娘别后谁能惜，飘泊天涯。寒月悲笳，万里西风瀚海沙。"}
{"title": "蟾宫曲·咏西湖", "time": "元代", "author": "奥敦周卿", "themes": ["咏物", "西湖", "抒情"], "content": "西湖烟水茫茫，百顷风潭，十里荷香。宜雨宜晴，宜西施淡抹浓妆。尾尾相衔画舫，尽欢声无日不笙簧。春暖花香，岁稔时康。真乃“上有天堂，下有苏杭。”"}
{"title": "咏草", "time": "宋代", "author": "俞紫芝", "themes": ["咏物", "植物", "抒情"], "content": "满目芊芊野渡头，不知若个解忘忧？细随绿水侵离馆，远带斜阳过别洲。金谷园中荒映月，石头城下碧连秋。行人怅望王孙去，买断金钗十二愁。"}
{"title": "咏白海棠", "time": "清代", "author": "曹雪芹", "themes": ["咏物"], "content": "秋容浅淡映重门，七节攒成雪满盆。出浴太真冰作影，捧心西子玉为魂。晓风不散愁千点，宿雨还添泪一痕。独倚画栏如有意，清砧怨笛送黄昏。"}
{"title": "病牛", "time": "宋代", "author": "李纲", "themes": ["古诗三百首", "咏物", "动物", "爱国"], "content": "耕犁千亩实千箱，力尽筋疲谁复伤？但得众生皆得饱，不辞羸病卧残阳。"}
{"title": "咏牡丹", "time": "宋代", "author": "陈与义", "themes": ["古诗三百首", "咏物", "思乡", "爱国"], "content": "一自胡尘入汉关，十年伊洛路漫漫。青墩溪畔龙钟客，独立东风看牡丹。"}
{"title": "满江红·刘朔斋赋菊和韵", "time": "宋代", "author": "吴文英", "themes": ["咏物", "菊花"], "content": "露浥初英，早遗恨、参差九日。还却笑、萸随节过，桂凋无色。杯面寒香蜂共泛，篱根秋讯蛩催织。爱玲珑、筛月水屏风，千枝结。芳井韵，寒泉咽。霜著处，微红湿。共评花索句，看谁先得。好漉乌巾连夜醉，莫愁金钿无人拾。算遗踪、犹有枕囊留，相思物。"}
{"title": "蝶恋花·一朵江梅春带雪", "time": "宋代", "author": "赵鼎", "themes": ["咏物", "梅花"], "content": "长道县和元彦修梅词。彦修，钱塘人，名时敏。坐张天觉党，自户部员外郎谪监长道之白石镇。一朵江梅春带雪。玉软云娇，姑射肌肤洁。照影凌波微步怯。暗香浮动黄昏月。谩道广平心似铁。词赋风流，不尽愁千结。望断江南音信绝。陇头行客空情切。"}
{"title": "疏影·苔枝缀玉", "time": "宋代", "author": "姜夔", "themes": ["宋词三百首", "咏物", "梅花", "抒怀"], "content": "苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。"}
{"title": "满庭芳·茶", "time": "宋代", "author": "黄庭坚", "themes": ["咏物", "写茶"], "content": "北苑春风，方圭圆璧，万里名动京关。碎身粉骨，功合上凌烟。尊俎风流战胜，降春睡、开拓愁边。纤纤捧，研膏浅乳，金缕鹧鸪斑。相如，虽病渴，一觞一咏，宾有群贤。为扶起灯前，醉玉颓山。搜搅胸中万卷，还倾动、三峡词源。归来晚，文君未寐，相对小窗前。"}
{"title": "松", "time": "唐代", "author": "成彦雄", "themes": ["咏物", "励志"], "content": "大夫名价古今闻，盘屈孤贞更出群。将谓岭头闲得了，夕阳犹挂数枝云。"}
{"title": "咏架上鹰", "time": "唐代", "author": "崔铉", "themes": ["咏物", "写鸟", "志向"], "content": "天边心胆架头身，欲拟飞腾未有因。万里碧霄终一去，不知谁是解绦人。"}
{"title": "杨生青花紫石砚歌", "time": "唐代", "author": "李贺", "themes": ["咏物", "赞美"], "content": "端州石工巧如神，踏天磨刀割紫云。佣刓抱水含满唇，暗洒苌弘冷血痕。纱帷昼暖墨花春，轻沤漂沫松麝薰。干腻薄重立脚匀，数寸光秋无日昏。圆毫促点声静新，孔砚宽顽何足云！"}
{"title": "五月水边柳", "time": "唐代", "author": "崔护", "themes": ["咏物", "柳树"], "content": "结根挺涯涘，垂影覆清浅。睡脸寒未开，懒腰晴更软。摇空条已重，拂水带方展。似醉烟景凝，如愁月露泫。丝长鱼误恐，枝弱禽惊践。长别几多情，含春任攀搴。"}
{"title": "瓠叶", "time": "先秦", "author": null, "themes": ["诗经", "咏物"], "content": "幡幡瓠叶，采之亨之。君子有酒，酌言尝之。有兔斯首，炮之燔之。君子有酒，酌言献之。有兔斯首，燔之炙之。君子有酒，酌言酢之。有兔斯首，燔之炮之。君子有酒，酌言酬之。"}
{"title": "雨不绝", "time": "唐代", "author": "杜甫", "themes": ["咏物", "写雨"], "content": "鸣雨既过渐细微，映空摇飏如丝飞。阶前短草泥不乱，院里长条风乍稀。舞石旋应将乳子，行云莫自湿仙衣。眼边江舸何匆促，未待安流逆浪归。"}
{"title": "巽公院五咏", "time": "唐代", "author": "柳宗元", "themes": ["咏物"], "content": "净土堂结习自无始，沦溺穷苦源。流形及兹世，始悟三空门。华堂开净域，图像焕且繁。清冷焚众香，微妙歌法言。稽首愧导师，超遥谢尘昏。曲讲堂寂灭本非断，文字安可离！曲堂何为设？高士方在斯。圣默寄言宣，分别乃无知。趣中即空假，名相与谁期？愿言绝闻得，忘意聊思惟。禅堂发地结菁茆，团团抱虚白。山花落幽户，中有忘机客。涉有本非取，照空不待析。万籁俱缘生，窅然喧中寂。心境本同如，鸟飞无遗迹。芙蓉亭新亭俯朱槛，嘉木开芙蓉。清香晨风远，溽彩寒露浓。潇洒出人世，低昂多异容。尝闻色空喻，造物谁为工？留连秋月晏，迢递来山钟。苦竹桥危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有馀阴。"}
{"title": "怨歌行", "time": "两汉", "author": "班婕妤", "themes": ["咏物", "写人"], "content": "新裂齐纨素，鲜洁如霜雪。裁为合欢扇，团团似明月。出入君怀袖，动摇微风发。常恐秋节至，凉飚夺炎热。弃捐箧笥中，恩情中道绝。"}
{"title": "赠王桂阳", "time": "南北朝", "author": "吴均", "themes": ["咏物", "怀才不遇"], "content": "松生数寸时，遂为草所没。未见笼云心，谁知负霜骨。弱干可摧残，纤茎易陵忽。何当数千尺，为君覆明月。"}
{"title": "浣溪沙·二月和风到碧城", "time": "宋代", "author": "晏几道", "themes": ["咏物", "柳树", "同情", "女子"], "content": "二月和风到碧城。万条千缕绿相迎。舞烟眠雨过清明。妆镜巧眉偷叶样，歌楼妍曲借枝名。晚秋霜霰莫无情。"}
{"title": "绵州巴歌", "time": "隋代", "author": null, "themes": ["民谣", "咏物", "瀑布"], "content": "豆子山，打瓦鼓。扬平山，撒白雨。下白雨，取龙女。织得绢，二丈五。一半属罗江，一半属玄武。"}
{"title": "卖花声·题岳阳楼", "time": "宋代", "author": "张舜民", "themes": ["宋词三百首", "咏物", "写景", "抒情"], "content": "木叶下君山。空水漫漫。十分斟酒敛芳颜。不是渭城西去客，休唱阳关。醉袖抚危栏。天淡云闲。何人此路得生还。回首夕阳红尽处，应是长安。"}
{"title": "虞美人·宜州见梅作", "time": "宋代", "author": "黄庭坚", "themes": ["咏物", "梅花", "抒怀"], "content": "天涯也有江南信。梅破知春近。夜阑风细得香迟。不道晓来开遍、向南枝。玉台弄粉花应妒。飘到眉心住。平生个里愿杯深。去国十年老尽、少年心。"}
{"title": "念奴娇·插天翠柳", "time": "宋代", "author": "朱敦儒", "themes": ["豪放", "咏物", "月亮"], "content": "插天翠柳，被何人，推上一轮明月。照我藤床凉似水，飞入瑶台琼阙。雾冷笙箫，风轻环佩，玉锁无人掣。闲云收尽，海光天影相接。谁信有药长生，素娥新链就、飞霜凝雪。打碎珊瑚，争似看、仙桂扶疏横绝。洗尽凡心，满身清露，冷浸萧萧发。明朝尘世，记取休向人说。"}
{"title": "花犯·小石梅花", "time": "宋代", "author": "周邦彦", "themes": ["婉约", "咏物", "梅花", "抒怀"], "content": "粉墙低，梅花照眼，依然旧风味。露痕轻缀。疑净洗铅华，无限佳丽。去年胜赏曾孤倚。冰盘同宴喜。更可惜，雪中高树，香篝熏素被。今年对花最匆匆，相逢似有恨，依依愁悴。吟望久，青苔上、旋看飞坠。相将见、脆丸荐酒，人正在、空江烟浪里。但梦想、一枝潇洒，黄昏斜照水。"}
{"title": "多丽·咏白菊", "time": "宋代", "author": "李清照", "themes": ["咏物"], "content": "小楼寒，夜长帘幕低垂。恨萧萧、无情风雨，夜来揉损琼肌。也不似、贵妃醉脸，也不似、孙寿愁眉。韩令偷香，徐娘傅粉，莫将比拟未新奇。细看取、屈平陶令，风韵正相宜。微风起，清芬酝藉，不减酴醿。渐秋阑、雪清玉瘦，向人无限依依。似愁凝、汉皋解佩，似泪洒、纨扇题诗。朗月清风，浓烟暗雨，天教憔悴度芳姿。纵爱惜、不知从此，留得几多时。人情好，何须更忆，泽畔东篱。"}
{"title": "菩萨蛮·咏梅", "time": "宋代", "author": "朱淑真", "themes": ["咏物", "抒怀"], "content": "湿云不渡溪桥冷。娥寒初破东风影。溪下水声长。一枝和月香。人怜花似旧，花不知人瘦。独自倚阑干，夜深花正寒。"}
{"title": "昭君怨·咏荷上雨", "time": "宋代", "author": "杨万里", "themes": ["咏物", "写雨"], "content": "午梦扁舟花底，香满西湖烟水。急雨打篷声，梦初惊。却是池荷跳雨，散了真珠还聚。聚作水银窝，泻清波。(泻清波一作：泛清波)"}
{"title": "虞美人·赋虞美人草", "time": "宋代", "author": "辛弃疾", "themes": ["咏物", "议论"], "content": "当年得意如芳草。日日春风好。拔山力尽忽悲歌。饮罢虞兮从此、奈君何。人间不识精诚苦。贪看青青舞。蓦然敛袂却亭亭。怕是曲中犹带、楚歌声。"}
{"title": "浣溪沙·题李中斋舟中梅屏", "time": "宋代", "author": "吴文英", "themes": ["咏物", "思念"], "content": "冰骨清寒瘦一枝。玉人初上木兰时。懒妆斜立澹春姿。月落溪穷清影在，日长春去画帘垂。五湖水色掩西施。"}
{"title": "木兰花慢·中秋饮酒将旦客谓前人诗词有赋待月无送月者", "time": "宋代", "author": "辛弃疾", "themes": ["豪放", "咏物", "月亮", "抒怀"], "content": "可怜今夕月，向何处、去悠悠。是别有人间，那边才见，光影东头。是天外空汗漫，但长风、浩浩送中秋。飞镜无根谁系，嫦娥不嫁谁留。谓洋海底问无由。恍惚使人愁。怕万里长鲸，纵横触破，玉殿琼楼。虾蟆故堪浴水，问云何、玉兔解沈浮。若道都齐无恙，云何渐渐如钩。"}
{"title": "浣溪沙·琴川慧日寺蜡梅", "time": "宋代", "author": "吴文英", "themes": ["咏物", "思念"], "content": "蝶粉蜂黄大小乔。中庭寒尽雪微销。一般清瘦各无聊。窗下和香封远讯，墙头飞玉怨邻箫。夜来风雨洗春娇。"}
{"title": "长亭怨慢·雁", "time": "清代", "author": "朱彝尊", "themes": ["咏物", "写鸟", "抒怀"], "content": "结多少悲秋俦侣，特地年年，北风吹度。紫塞门孤，金河月冷，恨谁诉？回汀枉渚，也只恋江南住。随意落平沙，巧排作、参差筝柱。别浦，惯惊移莫定，应怯败荷疏雨。一绳云杪，看字字悬针垂露。渐欹斜、无力低飘，正目送、碧罗天暮。写不了相思，又蘸凉波飞去。"}
{"title": "巽公院五咏·苦竹桥", "time": "唐代", "author": "柳宗元", "themes": ["咏物", "竹子", "怀才不遇"], "content": "危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有馀阴。"}
{"title": "柳花词三首", "time": "唐代", "author": "刘禹锡", "themes": ["咏物", "写花", "柳树", "抒怀"], "content": "开从绿条上，散逐香风远。故取花落时，悠扬占春晚。轻飞不假风，轻落不委地。撩乱舞晴空，发人无限思。晴天闇闇雪，来送青春暮。无意似多情，千家万家去。"}
{"title": "昌谷北园新笋四首", "time": "唐代", "author": "李贺", "themes": ["咏物", "写竹", "抒怀"], "content": "箨落长竿削玉开，君看母笋是龙材。更容一夜抽千尺，别却池园数寸泥。斫取青光写楚辞，腻香春粉黑离离。无情有恨何人见，露压烟啼千万枝。家泉石眼两三茎，晓看阴根紫脉生。今年水曲春沙上，笛管新篁拔玉青。古竹老梢惹碧云，茂陵归卧叹清贫。风吹千亩迎雨啸，鸟重一枝入酒尊。"}
{"title": "书院二小松", "time": "唐代", "author": "李群玉", "themes": ["咏物"], "content": "一双幽色出凡尘，数粒秋烟二尺鳞。从此静窗闻细韵，琴声长伴读书人。"}
{"title": "深院", "time": "唐代", "author": "韩偓", "themes": ["写景", "咏物"], "content": "鹅儿唼啑栀黄觜，凤子轻盈腻粉腰。深院下帘人昼寝，红蔷薇架碧芭蕉。"}
{"title": "箕山", "time": "唐代", "author": "汪遵", "themes": ["咏物", "写山"], "content": "薄世临流洗耳尘，便归云洞任天真。一瓢风入犹嫌闹，何况人间万种人。"}
{"title": "三闾庙", "time": "唐代", "author": "汪遵", "themes": ["咏物"], "content": "为嫌朝野尽陶陶，不觉官高怨亦高。憔悴莫酬渔父笑，浪交千载咏离骚。"}
{"title": "杨柳", "time": "唐代", "author": "汪遵", "themes": ["咏物", "柳树"], "content": "亚夫营畔柳濛濛，隋主堤边四路通。攀折赠君还有意，翠眉轻嫩怕春风。"}
{"title": "咏长城", "time": "唐代", "author": "汪遵", "themes": ["咏物"], "content": "秦筑长城比铁牢，蕃戎不敢过临洮。虽然万里连云际，争及尧阶三尺高。"}
{"title": "白菊三首", "time": "唐代", "author": "司空图", "themes": ["咏物"], "content": "人间万恨已难平，栽得垂杨更系情。犹喜闰前霜未下，菊边依旧舞身轻。莫惜西风又起来，犹能婀娜傍池台。不辞暂被霜寒挫，舞袖招香即却回。为报繁霜且莫催，穷秋须到自低垂。横拖长袖招人别，只待春风却舞来。"}
{"title": "垂柳", "time": "唐代", "author": "唐彦谦", "themes": ["咏物"], "content": "绊惹春风别有情，世间谁敢斗轻盈。楚王江畔无端种，饿损纤腰学不成。"}
{"title": "卖残牡丹", "time": "唐代", "author": "鱼玄机", "themes": ["咏物", "写花", "感慨"], "content": "临风兴叹落花频，芳意潜消又一春。应为价高人不问，却缘香甚蝶难亲。红英只称生宫里，翠叶那堪染路尘。及至移根上林苑，王孙方恨买无因。"}
{"title": "咏蟹 / 咏螃蟹呈浙西从事", "time": "唐代", "author": "皮日休", "themes": ["咏物", "抒情"], "content": "未游沧海早知名，有骨还从肉上生。莫道无心畏雷电，海龙王处也横行。"}
{"title": "灵台", "time": "先秦", "author": null, "themes": ["诗经", "咏物"], "content": "经始灵台，经之营之。庶民攻之，不日成之。经始勿亟，庶民子来。王在灵囿，麀鹿攸伏。麀鹿濯濯，白鸟翯翯。王在灵沼，于牣鱼跃。虡业维枞，贲鼓维镛。于论鼓钟，于乐辟雍。于论鼓钟，于乐辟雍。鼍鼓逢逢。矇瞍奏公。"}
{"title": "鼓钟", "time": "先秦", "author": null, "themes": ["诗经", "咏物", "怀人"], "content": "鼓钟将将，淮水汤汤，忧心且伤。淑人君子，怀允不忘。鼓钟喈喈，淮水湝湝，忧心且悲。淑人君子，其德不回。鼓钟伐鼛，淮有三洲，忧心且妯。淑人君子，其德不犹。鼓钟钦钦，鼓瑟鼓琴，笙磬同音。以雅以南，以龠不僭。"}
{"title": "下泉", "time": "先秦", "author": null, "themes": ["诗经", "咏物", "怀古"], "content": "冽彼下泉，浸彼苞稂。忾我寤叹，念彼周京。冽彼下泉，浸彼苞萧。忾我寤叹，念彼京周。冽彼下泉，浸彼苞蓍。忾我寤叹，念彼京师。芃芃黍苗，阴雨膏之。四国有王，郇伯劳之。"}
{"title": "蜉蝣", "time": "先秦", "author": null, "themes": ["诗经", "咏物"], "content": "蜉蝣之羽，衣裳楚楚。心之忧矣，于我归处。蜉蝣之翼，采采衣服。心之忧矣，于我归息。蜉蝣掘阅，麻衣如雪。心之忧矣，于我归说。"}
{"title": "椒聊", "time": "先秦", "author": null, "themes": ["诗经", "咏物", "写人"], "content": "椒聊之实，蕃衍盈升。彼其之子，硕大无朋。椒聊且，远条且。椒聊之实，蕃衍盈匊。彼其之子，硕大且笃。椒聊且，远条且。"}
{"title": "无衣", "time": "先秦", "author": null, "themes": ["古诗三百首", "诗经", "咏物", "怀人"], "content": "岂曰无衣七兮？不如子之衣，安且吉兮！岂曰无衣六兮？不如子之衣，安且燠兮！"}
{"title": "采苓", "time": "先秦", "author": null, "themes": ["诗经", "咏物"], "content": "采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？"}
{"title": "鱼藻", "time": "先秦", "author": null, "themes": ["诗经", "咏物"], "content": "鱼在在藻，有颁其首。王在在镐，岂乐饮酒。鱼在在藻，有莘其尾。王在在镐，饮酒乐岂。鱼在在藻，依于其蒲。王在在镐，有那其居。"}
{"title": "咏兴国寺佛殿前幡", "time": "唐代", "author": "李世民", "themes": ["咏物"], "content": "拂霞疑电落，腾虚状写虹。屈伸烟雾里，低举白云中。纷披乍依迥，掣曳或随风。念兹轻薄质，无翅强摇空。"}
{"title": "咏蝉 / 在狱咏蝉", "time": "唐代", "author": "骆宾王", "themes": ["唐诗三百首", "咏物"], "content": "西陆蝉声唱，南冠客思深。(客思深一作：客思侵)不堪玄鬓影，来对白头吟。(不堪一作：那堪)露重飞难进，风多响易沉。无人信高洁，谁为表予心？"}
{"title": "咏主人壁上画鹤寄乔主簿崔著作", "time": "唐代", "author": "陈子昂", "themes": ["咏物"], "content": "古壁仙人画，丹青尚有文。独舞纷如雪，孤飞暧似云。自矜彩色重，宁忆故池群。江海联翩翼，长鸣谁复闻。"}
{"title": "咏院中丛竹", "time": "唐代", "author": null, "themes": ["咏物"], "content": "擢擢当轩竹，青青重岁寒。心贞徒见赏，箨小未成竿。"}
{"title": "咏木槿树题武进文明府厅", "time": "唐代", "author": "刘庭琦", "themes": ["咏物"], "content": "物情良可见，人事不胜悲。莫恃朝荣好，君看暮落时。"}
{"title": "将进酒", "time": "唐代", "author": "李白", "themes": ["唐诗三百首", "咏物", "抒情", "哲理"], "content": "君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。(倾耳听一作：侧耳听)钟鼓馔玉不足贵，但愿长醉不复醒。(不足贵一作：何足贵；不复醒一作：不愿醒/不用醒)古来圣贤皆寂寞，惟有饮者留其名。(古来一作：自古；惟通：唯)陈王昔时宴平乐，斗酒十千恣欢谑。主人何为言少钱，径须沽取对君酌。五花马，千金裘，呼儿将出换美酒，与尔同销万古愁。"}
{"title": "姑孰十咏", "time": "唐代", "author": "李白", "themes": ["咏物"], "content": "姑孰溪爱此溪水闲，乘流兴无极。漾楫怕鸥惊，垂竿待鱼食。波翻晓霞影，岸叠春山色。何处浣纱人？红颜未相识。丹阳湖湖与元气连，风波浩难止。天外贾客归，云间片帆起。龟游莲叶上，鸟宿芦花里。少女棹轻舟，歌声逐流水。谢公宅青山日将瞑，寂寞谢公宅。竹里无人声，池中虚月白。荒庭衰草遍，废井苍苔积。唯有清风闲，时时起泉石。凌歊台旷望登古台，台高极人目。叠嶂列远空，杂花间平陆。闲云入窗牖，野翠生松竹。欲览碑上文，苔侵岂堪读？桓公井桓公名已古，废井曾未竭。石甃冷苍苔，寒泉湛孤月。秋来桐暂落，春至桃还发。路远人罕窥，谁能见清澈？慈姥竹野竹攒石生，含烟映江岛。翠色落波深，虚声带寒早。龙吟曾未听，凤曲吹应好。不学蒲柳凋，贞心常自保。望夫山颙望临碧空，怨情感离别。江草不知愁，岩花但争发。云山万重隔，音信千里绝。春去秋复来，相思几时歇？牛渚矶绝壁临巨川，连峰势相向。乱石流洑间，回波自成浪。但惊群木秀，莫测精灵状。更听猿夜啼，忧心醉江上。灵墟山丁令辞世人，拂衣向仙路。伏炼九丹成，方随五云去。松萝蔽幽洞，桃杏深隐处。不知曾化鹤，辽海归几度？天门山迥出江上山，双峰自相对。岸映松色寒，石分浪花碎。参差远天际，缥缈晴霞外。落日舟去遥，回首沉青霭。"}
{"title": "早梅", "time": "唐代", "author": "张谓", "themes": ["咏物", "梅花"], "content": "一树寒梅白玉条，迥临村路傍溪桥。(村路一作：林村)不知近水花先发，疑是经冬雪未销。"}
{"title": "房兵曹胡马诗", "time": "唐代", "author": "杜甫", "themes": ["咏物"], "content": "胡马大宛名，锋棱瘦骨成。竹批双耳峻，风入四蹄轻。所向无空阔，真堪托死生。骁腾有如此，万里可横行。"}
{"title": "野人送朱樱", "time": "唐代", "author": "杜甫", "themes": ["咏物", "赞美", "农民"], "content": "西蜀樱桃也自红，野人相赠满筠笼。数回细写愁仍破，万颗匀圆讶许同。忆昨赐沾门下省，退朝擎出大明宫。金盘玉箸无消息，此日尝新任转蓬。"}
{"title": "咏山泉 / 山中流泉", "time": "唐代", "author": "储光羲", "themes": ["咏物", "抒怀", "山水"], "content": "山中有流水，借问不知名。映地为天色，飞空作雨声。转来深涧满，分出小池平。恬澹无人见，年年长自清。"}
{"title": "同蔡孚起居咏鹦鹉", "time": "唐代", "author": null, "themes": ["咏物"], "content": "鹦鹉殊姿致，鸾皇得比肩。常寻金殿里，每话玉阶前。贾谊才方达，扬雄老未迁。能言既有地，何惜为闻天。"}
{"title": "相思", "time": "唐代", "author": "王维", "themes": ["唐诗三百首", "咏物", "抒情", "思念"], "content": "红豆生南国，春来发几枝。愿君多采撷，此物最相思。"}
{"title": "咏黄莺儿", "time": "唐代", "author": "郑愔", "themes": ["咏物"], "content": "欲转声犹涩，将飞羽未调。高风不借便，何处得迁乔。"}
{"title": "咏瓢", "time": "唐代", "author": "张说", "themes": ["咏物"], "content": "美酒酌悬瓢，真淳好相映。蜗房卷堕首，鹤颈抽长柄。雅色素而黄，虚心轻且劲。岂无雕刻者，贵此成天性。"}
{"title": "咏鹅", "time": "唐代", "author": "骆宾王", "themes": ["咏物"], "content": "鹅鹅鹅，曲项向天歌。白毛浮绿水，红掌拨清波。"}
{"title": "咏省壁画鹤", "time": "唐代", "author": "宋之问", "themes": ["咏物"], "content": "粉壁图仙鹤，昂藏真气多。鶱飞竟不去，当是恋恩波。"}
{"title": "梅花落", "time": "唐代", "author": "杨炯", "themes": ["咏物", "写人", "思念"], "content": "窗外一株梅，寒花五出开。影随朝日远，香逐便风来。泣对铜钩障，愁看玉镜台。行人断消息，春恨几裴回。"}
{"title": "感遇十二首", "time": "唐代", "author": "张九龄", "themes": ["咏物"], "content": "兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折。幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沉理自隔，何所慰吾诚？鱼游乐深池，鸟栖欲高枝。嗟尔蜉蝣羽，薨薨亦何为。有生岂不化，所感奚若斯。神理日微灭，吾心安得知。浩叹杨朱子，徒然泣路岐。孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶？今我游冥冥，弋者何所慕！吴越数千里，梦寐今夕见。形骸非我亲，衾枕即乡县。化蝶犹不识，川鱼安可羡。海上有仙山，归期觉神变。西日下山隐，北风乘夕流。燕雀感昏旦，檐楹呼匹俦。鸿鹄虽自远，哀音非所求。贵人弃疵贱，下士尝殷忧。众情累外物，恕己忘内修。感叹长如此，使我心悠悠。江南有丹橘，经冬犹绿林。岂伊地气暖，自有岁寒心⑿。可以荐嘉客⒀，奈何阻重深。运命唯所遇，循环不可寻。徒言树桃李，此木岂无阴。永日徒离忧，临风怀蹇修。美人何处所，孤客空悠悠。青鸟跂不至，朱鳖谁云浮。夜分起踯躅，时逝曷淹留。抱影吟中夜，谁闻此叹息。美人适异方，庭树含幽色。白云愁不见，沧海飞无翼。凤凰一朝来，竹花斯可食。汉上有游女，求思安可得。袖中一札书，欲寄双飞翼。冥冥愁不见，耿耿徒缄忆。紫兰秀空蹊，皓露夺幽色。馨香岁欲晚，感叹情何极。白云在南山，日暮长太息。我有异乡忆，宛在云溶溶。凭此目不觏，要之心所钟。但欲附高鸟，安敢攀飞龙。至精无感遇，悲惋填心胸。归来扣寂寞，人愿天岂从？闭门迹群化，凭林结所思。啸叹此寒木，畴昔乃芳蕤。朝阳凤安在，日暮蝉独悲。浩思极中夜，深嗟欲待谁。所怀诚已矣，既往不可追。鼎食非吾事，云仙尝我期。胡越方杳杳，车马何迟迟。天壤一何异，幽嘿卧帘帷。"}
{"title": "南中咏雁诗", "time": "唐代", "author": "韦承庆", "themes": ["咏物", "思乡"], "content": "万里人南去，三春雁北飞。不知何岁月，得与尔同归？"}
{"title": "咏画障", "time": "唐代", "author": "上官仪", "themes": ["咏物"], "content": "芳晨丽日桃花浦，珠帘翠帐凤凰楼。蔡女菱歌移锦缆，燕姬春望上琼钩。新妆漏影浮轻扇，冶袖飘香入浅流。未减行雨荆台下，自比凌波洛浦游。"}
{"title": "侍宴咏石榴", "time": "唐代", "author": "孔绍安", "themes": ["古诗三百首", "咏物"], "content": "可惜庭中树，移根逐汉臣。只为来时晚，花开不及春。"}
{"title": "蝉", "time": "唐代", "author": "虞世南", "themes": ["咏物"], "content": "垂緌饮清露，流响出疏桐。居高声自远，非是藉秋风。"}
{"title": "石竹咏", "time": "唐代", "author": "王绩", "themes": ["咏物", "竹子"], "content": "萋萋结绿枝，晔晔垂朱英。常恐零露降，不得全其生。叹息聊自思，此生岂我情。昔我未生时，谁者令我萌。弃置勿重陈，委化何足惊。"}
{"title": "咏舞", "time": "唐代", "author": "虞世南", "themes": ["咏物"], "content": "繁弦奏渌水，长袖转回鸾。一双俱应节，还似镜中看。"}
{"title": "咏雨", "time": "唐代", "author": "李世民", "themes": ["咏物", "写雨"], "content": "罩云飘远岫，喷雨泛长河。低飞昏岭腹，斜足洒岩阿。泫丛珠缔叶，起溜镜图波。濛柳添丝密，含吹织空罗。"}
{"title": "金陵五题·石头城", "time": "唐代", "author": "刘禹锡", "themes": ["咏物", "地名", "咏史怀古"], "content": "山围故国周遭在，潮打空城寂寞回。淮水东边旧时月，夜深还过女墙来。"}
{"title": "戏题阶前芍药", "time": "唐代", "author": "柳宗元", "themes": ["咏物"], "content": "凡卉与时谢，妍华丽兹晨。欹红醉浓露，窈窕留馀春。孤赏白日暮，暄风动摇频。夜窗蔼芳气，幽卧知相亲。愿致溱洧赠，悠悠南国人。"}
{"title": "题张十一旅舍三咏榴花 / 题榴花", "time": "唐代", "author": "韩愈", "themes": ["咏物", "抒情", "怀才不遇"], "content": "五月榴花照眼明，枝间时见子初成。可怜此地无车马，颠倒青苔落绛英。"}
{"title": "咏被中绣鞋", "time": "唐代", "author": "夏侯审", "themes": ["咏物"], "content": "云里蟾钩落凤窝，玉郎沈醉也摩挲。陈王当日风流减，只向波间见袜罗。"}
{"title": "归雁", "time": "唐代", "author": "钱起", "themes": ["咏物", "写鸟", "思乡"], "content": "潇湘何事等闲回，水碧沙明两岸苔。二十五弦弹夜月，不胜清怨却飞来。"}
{"title": "孤雁 / 后飞雁", "time": "唐代", "author": "杜甫", "themes": ["咏物", "写鸟", "孤独"], "content": "孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。"}
{"title": "严郑公宅同咏竹", "time": "唐代", "author": "杜甫", "themes": ["咏物"], "content": "绿竹半含箨，新梢才出墙。色侵书帙晚，阴过酒樽凉。雨洗娟娟净，风吹细细香。但令无剪伐，会见拂云长。"}
{"title": "禹庙", "time": "唐代", "author": "杜甫", "themes": ["咏物"], "content": "禹庙空山里，秋风落日斜。荒庭垂桔柚，古屋画龙蛇。云气嘘青壁，江声走白沙。（嘘青壁一作：生虚壁）早知乘四载，疏凿控三巴。"}
{"title": "望岳三首·其二", "time": "唐代", "author": "杜甫", "themes": ["写山", "咏物"], "content": "西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。"}
{"title": "古柏行", "time": "唐代", "author": "杜甫", "themes": ["唐诗三百首", "咏物", "怀才不遇"], "content": "孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化工。大厦如倾要梁栋，万牛回首丘山重。不露文章世已惊，未辞翦伐谁能送？苦心岂免容蝼蚁，香叶终经宿鸾凤。志士幽人莫怨嗟：古来材大难为用。"}
{"title": "咏邻女东窗海石榴", "time": "唐代", "author": "李白", "themes": ["咏物"], "content": "鲁女东窗下，海榴世所稀。珊瑚映绿水，未足比光辉。清香随风发，落日好鸟归。愿为东南枝，低举拂罗衣。无由一攀折，引领望金扉。"}
{"title": "南轩松", "time": "唐代", "author": "李白", "themes": ["咏物", "抒怀", "理想"], "content": "南轩有孤松，柯叶自绵幂。清风无闲时，潇洒终日夕。阴生古苔绿，色染秋烟碧。何当凌云霄，直上数千尺。"}
{"title": "咏山樽二首", "time": "唐代", "author": "李白", "themes": ["咏物", "抒怀"], "content": "蟠木不雕饰，且将斤斧疏。樽成山岳势，材是栋梁馀。外与金罍并，中涵玉醴虚。惭君垂拂拭，遂忝玳筵居。拥肿寒山木，嵌空成酒樽。愧无江海量，偃蹇在君门。"}
{"title": "观放白鹰二首", "time": "唐代", "author": "李白", "themes": ["咏物", "抒情"], "content": "八月边风高，胡鹰白锦毛。孤飞一片雪，百里见秋毫。寒冬十二月，苍鹰八九毛。寄言燕雀莫相啅，自有云霄万里高。"}
{"title": "把酒问月·故人贾淳令予问之", "time": "唐代", "author": "李白", "themes": ["咏物", "月亮", "抒怀", "哲理"], "content": "青天有月来几时？我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。"}
{"title": "回中牡丹为雨所败二首", "time": "唐代", "author": "李商隐", "themes": ["咏物", "写花", "感慨"], "content": "下苑他年未可追，西州今日忽相期。水亭暮雨寒犹在，罗荐春香暖不知。舞蝶殷勤收落蕊，有人惆怅卧遥帷。章台街里芳菲伴，且问宫腰损几枝？浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪舞罢君回顾，并觉今朝粉态新。"}
{"title": "题小松", "time": "唐代", "author": "李商隐", "themes": ["咏物", "抒情"], "content": "怜君孤秀植庭中，细叶轻阴满座风。桃李盛时虽寂寞，雪霜多后始青葱。一年几变枯荣事，百尺方资柱石功。为谢西园车马客，定悲摇落尽成空。"}
{"title": "流莺", "time": "唐代", "author": "李商隐", "themes": ["咏物", "抒情", "写鸟"], "content": "流莺漂荡复参差，度陌临流不自持。巧啭岂能无本意？良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。"}
{"title": "十一月中旬至扶风界见梅花", "time": "唐代", "author": "李商隐", "themes": ["咏物", "梅花"], "content": "匝路亭亭艳，非时裛裛香。素娥惟与月，青女不饶霜。赠远虚盈手，伤离适断肠。为谁成早秀，不待作年芳。"}
{"title": "落花", "time": "唐代", "author": "李商隐", "themes": ["唐诗三百首", "咏物", "写花", "抒怀"], "content": "高阁客竟去，小园花乱飞。参差连曲陌，迢递送斜晖。肠断未忍扫，眼穿仍欲归。芳心向春尽，所得是沾衣。"}
{"title": "忆梅", "time": "唐代", "author": "李商隐", "themes": ["咏物", "梅花", "抒情"], "content": "定定住天涯，依依向物华。寒梅最堪恨，常作去年花。"}
{"title": "咏雁", "time": "唐代", "author": "李远", "themes": ["咏物", "写鸟"], "content": "早晚辞沙漠，南来处处飞。关山多雨雪，风水损毛衣。碧海魂应断，红楼信自稀。不知矰缴外，留得几行归。"}
{"title": "紫薇花", "time": "唐代", "author": "杜牧", "themes": ["咏物", "写花"], "content": "晓迎秋露一枝新，不占园中最上春。桃李无言又何在，向风偏笑艳阳人。"}
{"title": "咏壁鱼", "time": "唐代", "author": "李远", "themes": ["咏物"], "content": "鳞细粉光鲜，开书乱眼前。透窗疑漏网，落砚似流泉。潜穴河图内，吞钩乙字边。莫言鬐鬣小，食尽白蘋篇。"}
{"title": "咏鸳鸯", "time": "唐代", "author": "李远", "themes": ["咏物", "抒情"], "content": "鸳鸯离别伤，人意似鸳鸯。试取鸳鸯看，多应断寸肠。"}
{"title": "柳枝词", "time": "唐代", "author": "何希尧", "themes": ["咏物", "柳树", "抒情"], "content": "大堤杨柳雨沉沉，万缕千条惹恨深。飞絮满天人去远，东风无力系春心。"}
{"title": "咏弓", "time": "唐代", "author": "章孝标", "themes": ["咏物"], "content": "较量武艺论勋庸，曾发将军箭落鸿。握内从夸弯似月，眼前还怕撇来风。只知击起穿雕镞，不解容和射鹄功。得病自从杯里后，至今形状怕相逢。"}
{"title": "芦花", "time": "唐代", "author": "雍裕之", "themes": ["咏物", "写花"], "content": "夹岸复连沙，枝枝摇浪花。月明浑似雪，无处认渔家。"}
{"title": "杨柳枝词", "time": "唐代", "author": "白居易", "themes": ["咏物", "柳树"], "content": "一树春风千万枝，嫩于金色软于丝。永丰西角荒园里，尽日无人属阿谁？"}
{"title": "晚桃花", "time": "唐代", "author": "白居易", "themes": ["咏物", "桃花", "抒情"], "content": "一树红桃亚拂池，竹遮松荫晚开时。非因斜日无由见，不是闲人岂得知。寒地生材遗校易，贫家养女嫁常迟。春深欲落谁怜惜，白侍郎来折一枝。"}
{"title": "樱桃花", "time": "唐代", "author": "元稹", "themes": ["咏物", "写花"], "content": "樱桃花，一枝两枝千万朵。花砖曾立摘花人，窣破罗裙红似火。"}
{"title": "牡丹芳", "time": "唐代", "author": "白居易", "themes": ["咏物"], "content": "牡丹芳，牡丹芳，黄金蕊绽红玉房。千片赤英霞烂烂，百枝绛点灯煌煌。照地初开锦绣段，当风不结兰麝囊。仙人琪树白无色，王母桃花小不香。宿露轻盈泛紫艳，朝阳照耀生红光。红紫二色间深浅，向背万态随低昂。映叶多情隐羞面，卧丛无力含醉妆。低娇笑容疑掩口，凝思怨人如断肠。浓姿贵彩信奇绝，杂卉乱花无比方。石竹金钱何细碎，芙蓉芍药苦寻常。遂使王公与卿士，游花冠盖日相望。庳车软舆贵公主，香衫细马豪家郎。卫公宅静闭东院，西明寺深开北廊。戏蝶双舞看人久，残莺一声春日长。共愁日照芳难驻，仍张帷幕垂阴凉。花开花落二十日，一城之人皆若狂。三代以还文胜质，人心重华不重实。重华直至牡丹芳，其来有渐非今日。元和天子忧农桑，恤下动天天降祥。去岁嘉禾生九穗，田中寂寞无人至。今年瑞麦分两岐，君心独喜无人知。无人知，可叹息。我愿暂求造化力，减却牡丹妖艳色。少回卿士爱花心，同似吾君忧稼穑。"}
{"title": "岳阳楼", "time": "唐代", "author": "元稹", "themes": ["咏物", "写景", "抒情"], "content": "岳阳楼上日衔窗，影到深潭赤玉幢。怅望残春万般意，满棂湖水入西江。"}
{"title": "不第后赋菊", "time": "唐代", "author": "黄巢", "themes": ["咏物", "菊花", "品格", "抱负"], "content": "待到秋来九月八，我花开后百花杀。冲天香阵透长安，满城尽带黄金甲。"}
{"title": "题菊花", "time": "唐代", "author": "黄巢", "themes": ["咏物", "菊花", "抒怀"], "content": "飒飒西风满院栽，蕊寒香冷蝶难来。他年我若为青帝，报与桃花一处开。"}
{"title": "小松", "time": "唐代", "author": "杜荀鹤", "themes": ["咏物", "励志", "哲理"], "content": "自小刺头深草里，而今渐觉出蓬蒿。时人不识凌云木，直待凌云始道高。"}
{"title": "莲叶", "time": "唐代", "author": "郑谷", "themes": ["咏物"], "content": "移舟水溅差差绿，倚槛风摆柄柄香。(风摆一作：风摇)多谢浣纱人未折，雨中留得盖鸳鸯。"}
{"title": "鹭鸶", "time": "唐代", "author": "郑谷", "themes": ["咏物", "写鸟"], "content": "闲立春塘烟淡淡，静眠寒苇雨飕飕。渔翁归后汀沙晚，飞下滩头更自由。"}
{"title": "桃花", "time": "唐代", "author": "周朴", "themes": ["咏物", "桃花"], "content": "桃花春色暖先开，明媚谁人不看来。可惜狂风吹落后，殷红片片点莓苔。"}
{"title": "蜂", "time": "唐代", "author": "罗隐", "themes": ["寓言", "咏物"], "content": "不论平地与山尖，无限风光尽被占。采得百花成蜜后，为谁辛苦为谁甜。"}
{"title": "赏春 / 芳草 / 春游郁然有怀赋", "time": "唐代", "author": "罗邺", "themes": ["咏物"], "content": "芳草和烟暖更青，闲门要路一时生。年年点检人间事，唯有春风不世情。"}
{"title": "华下对菊", "time": "唐代", "author": "司空图", "themes": ["咏物", "菊花"], "content": "清香裛露对高斋，泛酒偏能浣旅怀。不似春风逞红艳，镜前空坠玉人钗。"}
{"title": "白菊杂书四首", "time": "唐代", "author": "司空图", "themes": ["咏物"], "content": "黄昏寒立更披襟，露浥清香悦道心。却笑谁家扃绣户，正薰龙麝暖鸳衾。四面云屏一带天，是非断得自翛然。此生只是偿诗债，白菊开时最不眠。狂才不足自英雄，仆妾驱令学贩舂。侯印几人封万户，侬家只办买孤峰。黄鹂啭处谁同听，白菊开时且剩过。漫道南朝足流品，由来叔宝不宜多。"}
{"title": "和袭美木兰后池三咏·白莲", "time": "唐代", "author": "陆龟蒙", "themes": ["咏物"], "content": "素花多蒙别艳欺，此花真合在瑶池。无情有恨何人觉，月晓风清欲堕时。"}
{"title": "咏铜雀台", "time": "唐代", "author": "汪遵", "themes": ["咏物"], "content": "铜雀台成玉座空，短歌长袖尽悲风。不知仙驾归何处，徒遣颦眉望汉宫。"}
{"title": "乌江", "time": "唐代", "author": "汪遵", "themes": ["咏物", "怀古"], "content": "兵散弓残挫虎威，单枪匹马突重围。英雄去尽羞容在，看却江东不得归。"}
{"title": "望山", "time": "唐代", "author": "贾岛", "themes": ["咏物", "写山", "抒情"], "content": "南山三十里，不见逾一旬。冒雨时立望，望之如朋亲。虬龙一掬波，洗荡千万春。日日雨不断，愁杀望山人。天事不可长，劲风来如奔。阴霪一以扫，浩翠写国门。长安百万家，家家张屏新。谁家最好山，我愿为其邻。"}
{"title": "拂舞词 / 公无渡河", "time": "唐代", "author": "温庭筠", "themes": ["咏物", "黄河"], "content": "黄河怒浪连天来，大响谹谹如殷雷。龙伯驱风不敢上，百川喷雪高崔嵬。二十三弦何太哀，请公勿渡立徘徊。下有狂蛟锯为尾，裂帆截棹磨霜齿。神椎凿石塞神潭，白马参覃赤尘起。公乎跃马扬玉鞭，灭没高蹄日千里。"}
{"title": "早雁", "time": "唐代", "author": "杜牧", "themes": ["抒怀", "咏物", "写鸟"], "content": "金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回？莫厌潇湘少人处，水多菰米岸莓苔。"}
{"title": "南乡子·梅花词和杨元素", "time": "宋代", "author": "苏轼", "themes": ["咏物", "梅花"], "content": "寒雀满疏篱。争抱寒柯看玉蕤。忽见客来花下坐，惊飞。蹋散芳英落酒卮。痛饮又能诗。坐客无毡醉不知。花尽酒阑春到也，离离。一点微酸已著枝。"}
{"title": "定风波·红梅", "time": "宋代", "author": "苏轼", "themes": ["咏物", "梅花"], "content": "好睡慵开莫厌迟。自怜冰脸不时宜。偶作小红桃杏色，闲雅，尚馀孤瘦雪霜姿。休把闲心随物态，何事，酒生微晕沁瑶肌。诗老不知梅格在，吟咏，更看绿叶与青枝。"}
{"title": "浣溪沙·咏橘", "time": "宋代", "author": "苏轼", "themes": ["咏物"], "content": "菊暗荷枯一夜霜。新苞绿叶照林光。竹篱茅舍出青黄。香雾噀人惊半破，清泉流齿怯初尝。吴姬三日手犹香。"}
{"title": "卜算子·黄州定慧院寓居作", "time": "宋代", "author": "苏轼", "themes": ["孤独", "咏物", "抒怀"], "content": "缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，寂寞沙洲冷。"}
{"title": "洞仙歌·咏柳", "time": "宋代", "author": "苏轼", "themes": ["咏物", "柳树", "同情", "少女"], "content": "江南腊尽，早梅花开后，分付新春与垂柳。细腰肢自有入格风流，仍更是、骨体清英雅秀。永丰坊那畔，尽日无人，谁见金丝弄晴昼？断肠是飞絮时，绿叶成阴，无个事、一成消瘦。又莫是东风逐君来，便吹散眉间一点春皱。"}
{"title": "西江月·梅花", "time": "宋代", "author": "苏轼", "themes": ["婉约", "咏物", "梅花", "悼亡"], "content": "玉骨那愁瘴雾，冰姿自有仙风。海仙时遣探芳丛。倒挂绿毛么凤。(么同：幺)素面翻嫌粉涴，洗妆不褪唇红。高情已逐晓云空。不与梨花同梦。"}
{"title": "水调歌头·昵昵儿女语", "time": "宋代", "author": "苏轼", "themes": ["咏物", "音乐"], "content": "昵昵儿女语，灯火夜微明。恩怨尔汝来去，弹指泪和声。忽变轩昂勇士，一鼓填然作气，千里不留行。回首暮云远，飞絮搅青冥。众禽里，真彩凤，独不鸣。跻攀寸步千险，一落百寻轻。烦子指间风雨，置我肠中冰炭，起坐不能平。推手从归去，无泪与君倾。"}
{"title": "少年游·栏干十二独凭春", "time": "宋代", "author": "欧阳修", "themes": ["春天", "咏物", "抒情", "相思"], "content": "栏干十二独凭春，晴碧远连云。千里万里，二月三月，行色苦愁人。谢家池上，江淹浦畔，吟魄与离魂。那堪疏雨滴黄昏。更特地、忆王孙。"}
{"title": "少年游·重阳过后", "time": "宋代", "author": "晏殊", "themes": ["咏物", "写花", "写景", "爱情"], "content": "重阳过后，西风渐紧，庭树叶纷纷。朱阑向晓，芙蓉妖艳，特地斗芳新。霜前月下，斜红淡蕊，明媚欲回春。莫将琼萼等闲分。留赠意中人。"}
{"title": "黄莺儿·园林晴昼春谁主", "time": "宋代", "author": "柳永", "themes": ["咏物"], "content": "园林晴昼春谁主。暖律潜催，幽谷暄和，黄鹂翩翩，乍迁芳树。观露湿缕金衣，叶映如簧语。晓来枝上绵蛮，似把芳心深意低诉。无据。乍出暖烟来，又趁游蜂去。恣狂踪迹，两两相呼，终朝雾吟风舞。当上苑柳秾时，别馆花深处。此际海燕偏饶，都把韶光与。"}
{"title": "登江中孤屿", "time": "魏晋", "author": "谢灵运", "themes": ["古诗三百首", "咏物", "抒怀"], "content": "江南倦历览，江北旷周旋。怀新道转迥，寻异景不延。乱流趋正绝，孤屿媚中川。云日相晖映，空水共澄鲜。表灵物莫赏，蕴真谁为传。想象昆山姿，缅邈区中缘。始信安期术，得尽养生年。"}
{"title": "西北有高楼", "time": "两汉", "author": null, "themes": ["古诗十九首", "咏物", "抒怀"], "content": "西北有高楼，上与浮云齐。交疏结绮窗，阿阁三重阶。上有弦歌声，音响一何悲！谁能为此曲，无乃杞梁妻。清商随风发，中曲正徘徊。一弹再三叹，慷慨有余哀。不惜歌者苦，但伤知音稀。愿为双鸿鹄，奋翅起高飞。"}
{"title": "橘柚垂华实", "time": "两汉", "author": null, "themes": ["咏物"], "content": "橘柚垂华实，乃在深山侧。闻君好我甘，窃独自雕饰。委身玉盘中，历年冀见食。芳菲不相投，青黄忽改色。人倘欲我知，因君为羽翼。"}
{"title": "阿房宫赋", "time": "唐代", "author": "杜牧", "themes": ["古文观止", "高中文言文", "咏物", "议论"], "content": "六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知其几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。(不知乎一作：不知其；西东一作：东西)妃嫔媵嫱，王子皇孙，辞楼下殿，辇来于秦，朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不得见者，三十六年。(有不得见者一作：有不见者)燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙？使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。"}
{"title": "酒箴", "time": "两汉", "author": "扬雄", "themes": ["咏物", "哲理"], "content": "子犹瓶矣。观瓶之居，居井之眉。处高临深，动而近危。酒醪不入口，臧水满怀。不得左右，牵于纆徽。一旦叀礙，为瓽所轠。身提黄泉，骨肉为泥。自用如此，不如鸱夷。鸱夷滑稽，腹大如壶。尽日盛酒，人复借酤。常为国器，讬于属车。出入两宫，经营公家。由是言之，酒何过乎？"}
{"title": "早梅", "time": "唐代", "author": "齐己", "themes": ["咏物", "梅花"], "content": "万木冻欲折，孤根暖独回。前村深雪里，昨夜一枝开。风递幽香出，禽窥素艳来。明年如应律，先发望春台。"}
{"title": "鹦鹉赋", "time": "两汉", "author": "祢衡", "themes": ["咏物", "写鸟"], "content": "时黄祖太子射，宾客大会。有献鹦鹉者，举酒于衡前曰：“祢处士，今日无用娱宾，窃以此鸟自远而至，明彗聪善，羽族之可贵，愿先生为之赋，使四座咸共荣观，不亦可乎？”衡因为赋，笔不停缀，文不加点。其辞曰：惟西域之灵鸟兮，挺自然之奇姿。体金精之妙质兮，合火德之明辉。性辩慧而能言兮，才聪明以识机。故其嬉游高峻，栖跱幽深。飞不妄集，翔必择林。绀趾丹觜，绿衣翠衿。采采丽容，咬咬好音。虽同族于羽毛，固殊智而异心。配鸾皇而等美，焉比德于众禽？于是羡芳声之远畅，伟灵表之可嘉。命虞人于陇坻，诏伯益于流沙。跨昆仑而播弋，冠云霓而张罗。虽纲维之备设，终一目之所加。且其容止闲暇，守植安停。逼之不惧，抚之不惊。宁顺从以远害，不违迕以丧生。故献全者受赏，而伤肌者被刑。尔乃归穷委命，离群丧侣。闭以雕笼，翦其翅羽。流飘万里，崎岖重阻。逾岷越障，载罹寒暑。女辞家而适人，臣出身而事主。彼贤哲之逢患，犹栖迟以羁旅。矧禽鸟之微物，能驯扰以安处！眷西路而长怀，望故乡而延伫。忖陋体之腥臊，亦何劳于鼎俎？嗟禄命之衰薄，奚遭时之险巇？岂言语以阶乱，将不密以致危？痛母子之永隔，哀伉俪之生离。匪余年之足惜，愍众雏之无知。背蛮夷之下国，侍君子之光仪。惧名实之不副，耻才能之无奇。羡西都之沃壤，识苦乐之异宜。怀代越之悠思，故每言而称斯。若乃少昊司辰，蓐收整辔。严霜初降，凉风萧瑟。长吟远慕，哀鸣感类。音声凄以激扬，容貌惨以憔悴。闻之者悲伤，见之者陨泪。放臣为之屡叹，弃妻为之歔欷。感平生之游处，若埙篪之相须。何今日之两绝，若胡越之异区？顺笼槛以俯仰，窥户牖以踟蹰。想昆山之高岳，思邓林之扶疏。顾六翮之残毁，虽奋迅其焉如？心怀归而弗果，徒怨毒于一隅。苟竭心于所事，敢背惠而忘初？讬轻鄙之微命，委陋贱之薄躯。期守死以报德，甘尽辞以效愚。恃隆恩于既往，庶弥久而不渝。"}
{"title": "诉衷情·夜来沉醉卸妆迟", "time": "宋代", "author": "李清照", "themes": ["咏物", "梅花"], "content": "夜来沉醉卸妆迟，梅萼插残枝。酒醒熏破春睡，梦远不成归。人悄悄，月依依，翠帘垂。更挼残蕊，更捻馀香，更得些时。"}
{"title": "添字丑奴儿·窗前谁种芭蕉树", "time": "宋代", "author": "李清照", "themes": ["咏物", "爱国", "思乡"], "content": "窗前谁种芭蕉树，阴满中庭。阴满中庭。叶叶心心，舒卷有馀清。(馀一作：情)伤心枕上三更雨，点滴霖霪。点滴霖霪。愁损北人，不惯起来听。"}
{"title": "忆秦娥·咏桐", "time": "宋代", "author": "李清照", "themes": ["咏物", "伤怀"], "content": "临高阁。乱山平野烟光薄。烟光薄。栖鸦归后，暮天闻角。断香残酒情怀恶。西风催衬梧桐落。梧桐落。又还秋色，又还寂寞。"}
{"title": "摊破浣溪沙·揉破黄金万点轻", "time": "宋代", "author": "李清照", "themes": ["咏物"], "content": "揉破黄金万点轻。剪成碧玉叶层层。风度精神如彦辅，大鲜明。梅蕊重重何俗甚，丁香千结苦粗生。熏透愁人千里梦，却无情。"}
{"title": "临江仙·梅", "time": "宋代", "author": "李清照", "themes": ["咏物", "梅花"], "content": "庭院深深深几许，云窗雾阁春迟。为谁憔悴损芳姿。夜来清梦好，应是发南枝。玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。"}
{"title": "满庭芳·小阁藏春", "time": "宋代", "author": "李清照", "themes": ["咏物", "梅花", "生活", "抒情"], "content": "小阁藏春，闲窗锁昼，画堂无限深幽。篆香烧尽，日影下帘钩。手种江梅更好，又何必、临水登楼。无人到，寂寥浑似，何逊在扬州。从来，知韵胜，难堪雨藉，不耐风揉。更谁家横笛，吹动浓愁。莫恨香消雪减，须信道、扫迹情留。难言处，良宵淡月，疏影尚风流。"}
{"title": "孤雁儿·世人作梅诗", "time": "宋代", "author": "李清照", "themes": ["咏物", "梅花", "悼亡"], "content": "藤床纸帐朝眠起。说不尽、无佳思。沈香断续玉炉寒，伴我情怀如水。笛声三弄，梅心惊破，多少春情意。小风疏雨萧萧地。又催下、千行泪。吹箫人去玉楼空，肠断与谁同倚。一枝折得，人间天上，没个人堪寄。"}
{"title": "玉楼春·红酥肯放琼苞碎", "time": "宋代", "author": "李清照", "themes": ["咏物", "梅花", "抒情"], "content": "红酥肯放琼苞碎。探著南枝开遍未。不知酝藉几多香，但见包藏无限意。道人憔悴春窗底。闷损阑干愁不倚。要来小酌便来休，未必明朝风不起。"}
{"title": "渔家傲·雪里已知春信至", "time": "宋代", "author": "李清照", "themes": ["咏物", "梅花"], "content": "雪里已知春信至，寒梅点缀琼枝腻。香脸半开娇旖旎，当庭际，玉人浴出新妆洗。造化可能偏有意，故教明月玲珑地。共赏金尊沈绿蚁，莫辞醉，此花不与群花比。"}
{"title": "盐角儿·亳社观梅", "time": "宋代", "author": "晁补之", "themes": ["宋词三百首", "婉约", "咏物", "梅花"], "content": "开时似雪。谢时似雪。花中奇绝。香非在蕊，香非在萼，骨中香彻。占溪风，留溪月。堪羞损、山桃如血。直饶更、疏疏淡淡，终有一般情别。"}
{"title": "菩萨蛮·春风试手先梅蕊", "time": "宋代", "author": null, "themes": ["咏物", "梅花", "抒怀"], "content": "春风试手先梅蕊，頩姿冷艳明沙水。不受众芳知，端须月与期。清香闲自远，先向钗头见。雪后燕瑶池，人间第一枝。"}
{"title": "满庭芳·咏茶", "time": "宋代", "author": "米芾", "themes": ["咏物", "写茶", "写人"], "content": "雅燕飞觞，清谈挥麈，使君高会群贤。密云双凤，初破缕金团。窗外炉烟自动，开瓶试、一品香泉。轻涛起，香生玉乳，雪溅紫瓯圆。娇鬟，宜美盼，双擎翠袖，稳步红莲。座中客翻愁，酒醒歌阑。点上纱笼画烛，花骢弄、月影当轩。频相顾，馀欢未尽，欲去且留连。"}
{"title": "洞仙歌·雪云散尽", "time": "宋代", "author": "李元膺", "themes": ["宋词三百首", "春天", "咏物"], "content": "一年春物，惟梅柳间意味最深。至莺花烂漫时，则春已衰迟，使人无复新意。予作《洞仙歌》，使探春者歌之，无后时之悔。雪云散尽，放晓晴池院。杨柳于人便青眼。更风流多处，一点梅心，相映远，约略颦轻笑浅。一年春好处，不在浓芳，小艳疏香最娇软。到清明时候，百紫千红，花正乱，已失春风一半。早占取韶光共追游，但莫管春寒，醉红自暖。"}
{"title": "绿头鸭·咏月", "time": "宋代", "author": "晁端礼", "themes": ["咏物", "月亮", "怀人"], "content": "晚云收，淡天一片琉璃。烂银盘、来从海底，皓色千里澄辉。莹无尘、素娥淡伫，静可数、丹桂参差。玉露初零，金风未凛，一年无似此佳时。露坐久，疏萤时度，乌鹊正南飞。瑶台冷，栏干凭暖，欲下迟迟。念佳人、音尘别后，对此应解相思。最关情、漏声正永，暗断肠、花影偷移。料得来宵，清光未减，阴晴天气又争知。共凝恋、如今别后，还是隔年期。人强健，清尊素影，长愿相随。"}
{"title": "水龙吟·咏月", "time": "宋代", "author": "晁端礼", "themes": ["咏物", "抒情", "苦闷"], "content": "倦游京洛风尘，夜来病酒无人问。九衢雪小，千门月淡，元宵灯近。香散梅梢，冻消池面，一番春信。记南楼醉里，西城宴阕，都不管、人春困。屈指流年未几，早人惊、潘郎双鬓。当时体态，如今情绪，多应瘦损。马上墙头，纵教瞥见，也难相认。凭栏干，但有盈盈泪眼，罗襟揾。"}
{"title": "品令·茶词", "time": "宋代", "author": "黄庭坚", "themes": ["咏物", "写茶", "思念"], "content": "凤舞团团饼。恨分破、教孤令。金渠体净，只轮慢碾，玉尘光莹。汤响松风，早减了、二分酒病。味浓香永。醉乡路、成佳境。恰如灯下，故人万里，归来对影。口不能言，心下快活自省。"}
{"title": "小重山令·赋潭州红梅", "time": "宋代", "author": "姜夔", "themes": ["婉约", "咏物", "梅花", "写人", "相思"], "content": "人绕湘皋月坠时。斜横花树小，浸愁漪。一春幽事有谁知？东风冷，香远茜裙归。鸥去昔游非。遥怜花可可，梦依依。九疑云杳断魂啼。相思血，都沁绿筠枝。"}
{"title": "念奴娇·宜雨亭咏千叶海棠", "time": "宋代", "author": null, "themes": ["咏物", "写花", "怀人"], "content": "绿云影里，把明霞织就，千重文绣。紫腻红娇扶不起，好是未开时候。半怯春寒，半便晴色，养得胭脂透。小亭人静，嫩莺啼破清昼。犹记携手芳阴，一枝斜戴，娇艳波双秀。小语轻怜花总见，争得似花长久。醉浅休归，夜深同睡，明日还相守。免教春去，断肠空叹诗瘦。"}
{"title": "菩萨蛮·芭蕉", "time": "宋代", "author": "张鎡", "themes": ["咏物", "植物", "离别"], "content": "风流不把花为主。多情管定烟和雨。潇洒绿衣长。满身无限凉。文笺舒卷处。似索题诗句。莫凭小阑干。月明生夜寒。"}
{"title": "生查子·重叶梅", "time": "宋代", "author": "辛弃疾", "themes": ["咏物", "梅花"], "content": "百花头上开，冰雪寒中见。霜月定相知，先识春风面。主人情意深，不管江妃怨。折我最繁枝，还许冰壶荐。"}
{"title": "江神子·赋梅寄余叔良", "time": "宋代", "author": "辛弃疾", "themes": ["咏物", "梅花", "品格", "抒情"], "content": "暗香横路雪垂垂。晚风吹。晓风吹。花意争春，先出岁寒枝。毕竟一年春事了，缘太早，却成迟。未应全是雪霜姿。欲开时。未开时。粉面朱唇，一半点胭脂。醉里谤花花莫恨，浑冷淡，有谁知。"}
{"title": "临江仙·和叶仲洽赋羊桃", "time": "宋代", "author": "辛弃疾", "themes": ["咏物", "植物"], "content": "忆醉三山芳树下，几曾风韵忘怀。黄金颜色五花开，味如卢橘熟。贵似荔枝来。闻道商山余四老，橘中自酿秋醅。试呼名品细推排。重重香腑脏，偏殢圣贤杯。"}
{"title": "太常引·建康中秋夜为吕叔潜赋", "time": "宋代", "author": "辛弃疾", "themes": ["宋词三百首", "中秋节", "神话", "咏物", "月亮", "抒怀"], "content": "一轮秋影转金波。飞镜又重磨。把酒问姮娥。被白发、欺人奈何。乘风好去，长空万里，直下看山河。斫去桂婆娑。人道是、清光更多。"}
{"title": "念奴娇·梅", "time": "宋代", "author": "辛弃疾", "themes": ["咏物", "梅花", "抒怀"], "content": "疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。"}
{"title": "贺新郎·赋琵琶", "time": "宋代", "author": "辛弃疾", "themes": ["咏物", "抒怀"], "content": "凤尾龙香拨。自开元霓裳曲罢，几番风月？最苦浔阳江头客，画舸亭亭待发。记出塞、黄云堆雪。马上离愁三万里，望昭阳宫殿孤鸿没。弦解语，恨难说。辽阳驿使音尘绝。琐窗寒、轻拢慢捻，泪珠盈睫。推手含情还却手，一抹《梁州》哀彻。千古事，云飞烟灭。贺老定场无消息，想沉香亭北繁华歇，弹到此，为呜咽。"}
{"title": "水龙吟·载学士院有之", "time": "宋代", "author": "辛弃疾", "themes": ["咏物", "写花", "同情"], "content": "倚栏看碧成朱，等闲褪了香袍粉。上林高选，匆匆又换，紫云衣润。几许春风，朝薰暮染，为花忙损。笑旧家桃李，东涂西抹，有多少、凄凉恨。拟倩流莺说与，记荣华、易消难整。人间得意，千红百紫，转头春尽。白发怜君，儒冠曾误，平生官冷。算风流未减，年年醉里，把花枝问。"}
{"title": "柳梢青·过何郎石见早梅", "time": "宋代", "author": "赵长卿", "themes": ["婉约", "咏物", "梅花", "抒怀"], "content": "云暗天低。枫林凋翠，寒雁声悲。茅店儿前，竹篱笆后，初见横枝。盈盈粉面香肌。记月榭、当年见伊。有恨难传，无肠可断，立马多时。"}
{"title": "朝中措·梅", "time": "宋代", "author": "陆游", "themes": ["婉约", "咏物", "梅花", "抒怀"], "content": "幽姿不入少年场。无语只凄凉。一个飘零身世，十分冷淡心肠。江头月底，新诗旧梦，孤恨清香。任是春风不管，也曾先识东皇。"}
{"title": "醉落魄·正月二十日张园赏海棠作", "time": "宋代", "author": "管鉴", "themes": ["婉约", "咏物", "写花"], "content": "春阴漠漠。海棠花底东风恶。人情不似春情薄。守定花枝，不放花零落。绿尊细细供春酌。酒醒无奈愁如昨。殷勤待与东风约。莫苦吹花，何似吹愁却。"}
{"title": "柳梢青·茅舍疏篱", "time": "宋代", "author": "杨无咎", "themes": ["宋词三百首", "婉约", "咏物", "梅花", "抒情"], "content": "茅舍疏篱。半飘残雪，斜卧低枝。可更相宜，烟笼修竹，月在寒溪。宁宁伫立移时。判瘦损、无妨为伊。谁赋才情，画成幽思，写入新诗。"}
{"title": "花心动·柳", "time": "宋代", "author": "吴文英", "themes": ["咏物", "柳树", "女子", "思念"], "content": "十里东风，袅垂杨、长似舞时腰瘦。翠馆朱楼，紫陌青门，处处燕莺晴昼。乍看摇曳金丝细，春浅映、鹅黄如酒。嫩阴里，烟滋露染，翠娇红溜。此际雕鞍去久。空追念邮亭，短枝盈首。海角天涯，寒食清明，泪点絮花沾袖。去年折赠行人远，今年恨、依然纤手。断肠也，羞眉画应未就。"}
{"title": "惜黄花慢·菊", "time": "宋代", "author": "吴文英", "themes": ["咏物", "菊花"], "content": "粉靥金裳。映绣屏认得，旧日萧娘。翠微高处，故人帽底，一年最好，偏是重阳。避春祗怕春不远，望幽径、偷理秋妆。殢醉乡。寸心似翦，飘荡愁觞。潮腮笑入清霜。斗万花样巧，深染蜂黄。露痕千点，自怜旧色，寒泉半掬，百感幽香。雁声不到东篱畔，满城但、风雨凄凉。最断肠。夜深怨蝶飞狂。"}
{"title": "天香·蜡梅", "time": "宋代", "author": "吴文英", "themes": ["咏物", "写花", "离别", "惜别"], "content": "蟫叶黏霜，蝇苞缀冻，生香远带风峭。岭上寒多，溪头月冷，北枝瘦、南枝小。玉奴有姊，先占立、墙阴春早。初试宫黄澹薄，偷分寿阳纤巧。银烛泪深未晓。酒钟悭、贮愁多少。记得短亭归马，暮衙蜂闹。豆蔻钗梁恨袅。但怅望、天涯岁华老。远信难封，吴云雁杳。"}
{"title": "夜游宫·竹窗听雨", "time": "宋代", "author": "吴文英", "themes": ["咏物", "写花", "抒怀"], "content": "竹窗听雨，坐久隐几就睡，既觉，见水仙娟娟于灯影中窗外捎溪雨响。映窗里、嚼花灯冷。浑似萧湘系孤艇。见幽仙，步凌波，月边影。香苦欺寒劲。牵梦绕、沧涛千顷。梦觉新愁旧风景。绀云欹，玉搔斜，酒初醒。"}
{"title": "花犯·谢黄复庵除夜寄古梅枝", "time": "宋代", "author": "吴文英", "themes": ["春节", "咏物", "梅花", "抒情"], "content": "翦横枝，清溪分影，翛然镜空晓。小窗春到。怜夜冷孀娥，相伴孤照。古苔泪锁霜千点，苍华人共老。料浅雪、黄昏驿路，飞香遗冻草。行云梦中认琼娘，冰肌瘦，窈窕风前纤缟。残醉醒，屏山外、翠禽声小。寒泉贮、绀壶渐暖，年事对、青灯惊换了。但恐舞、一帘胡蝶，玉龙吹又杳。"}
{"title": "潇湘夜雨·灯词", "time": "宋代", "author": "赵长卿", "themes": ["婉约", "咏物"], "content": "斜点银釭，高擎莲炬，夜深不耐微风。重重帘幕卷堂中。香渐远、长烟袅穟，光不定、寒影摇红。偏奇处、当庭月暗，吐焰为虹。红裳呈艳，丽娥一见，无奈狂踪。试烦他纤手，卷上纱笼。开正好、银花照夜，堆不尽、金粟凝空。丁宁语、频将好事，来报主人公。"}
{"title": "风流子·黄钟商芍药", "time": "宋代", "author": "吴文英", "themes": ["咏物", "写花"], "content": "金谷已空尘。薰风祝攥舞低鸾翅，绛笼蜜炬，绿映龙盆。窈窕绣窗人睡起，临砌脉无言。慵整堕鬟，怨时迟暮，可怜憔悴，啼雨黄昏。轻桡移花市，秋娘渡、飞浪溅湿行裙。二十四桥南北，罗荐香分。念碎劈芳心，萦思千缕，赠将幽素，偷翦重云。终待凤池归去，催咏红翻。"}
{"title": "花犯·郭希道送水仙索赋", "time": "宋代", "author": "吴文英", "themes": ["咏物", "写花"], "content": "小娉婷，清铅素靥，蜂黄暗偷晕。翠翘欹鬓。昨夜冷中庭，月下相认。睡浓更苦凄风紧。惊回心未稳。送晓色、一壶葱茜，才知花梦准。湘娥化作此幽芳，凌波路，古岸云沙遗恨。临砌影，寒香乱、冻梅藏韵。熏炉畔、旋移傍枕，还又见、玉人垂绀鬓。料唤赏、清华池馆，台杯须满引。"}
{"title": "丁香结·夷则商秋日海棠", "time": "宋代", "author": "吴文英", "themes": ["咏物", "写花", "相思"], "content": "香袅红霏，影高银烛，曾纵夜游浓醉。正锦温琼腻。被燕踏、暖雪惊翻庭砌。马嘶人散后，秋风换、故园梦里。吴霜融晓，陡觉暗动偷春花意。还似。海雾冷仙山，唤觉环儿半睡。浅薄朱唇，娇羞艳色，自伤时背。帘外寒挂澹月，向日秋千地。怀春情不断，犹带相思旧子。"}
{"title": "绮罗香·咏春雨", "time": "宋代", "author": "史达祖", "themes": ["宋词三百首", "婉约", "咏物", "写雨", "怀人"], "content": "做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。沈沈江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，翦灯深夜语。"}
{"title": "侧犯·咏芍药", "time": "宋代", "author": "姜夔", "themes": ["咏物", "写景"], "content": "恨春易去。甚春却向扬州住。微雨。正茧栗梢头弄诗句。红桥二十四，总是行云处。无语。渐半脱宫衣笑相顾。金壶细叶，千朵围歌舞。谁念我、鬓成丝，来此共尊俎。后日西园，绿阴无数。寂寞刘郎，自修花谱。"}
{"title": "双双燕·咏燕", "time": "宋代", "author": "史达祖", "themes": ["宋词三百首", "婉约", "咏物", "写鸟"], "content": "过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。"}
{"title": "柳梢青·灯花", "time": "宋代", "author": null, "themes": ["咏物", "赞美"], "content": "白玉枝头，忽看蓓蕾，金粟珠垂。半颗安榴，一枝秾杏，五色蔷薇。何须羯鼓声催。银釭里、春工四时。却笑灯蛾，学他蝴蝶，照影频飞。"}
{"title": "解语花·梅花", "time": "宋代", "author": "吴文英", "themes": ["咏物", "梅花", "写人"], "content": "门横皱碧，路入苍烟，春近江南岸。暮寒如剪。临溪影、一一半斜清浅。飞霙弄晚。荡千里、暗香平远。端正看、琼树三枝，总似兰昌见。酥莹云容夜暖。伴兰翘清瘦，箫凤柔婉。冷云荒翠，幽栖久、无语暗申春怨。东风半面。料准拟、何郎词卷、欢未阑、烟雨青黄，宜昼阴庭馆。"}
{"title": "霓裳中序第一·茉莉咏", "time": "宋代", "author": "尹焕", "themes": ["咏物", "写花"], "content": "青颦粲素靥。海国仙人偏耐热。餐尽香风露屑。便万里凌空，肯凭莲叶。盈盈步月。悄似怜、轻去瑶阙。人何在，忆渠痴小，点点爱轻撅。愁绝。旧游轻别。忍重看、锁香金箧。凄凉清夜簟席。杳杳诗魂，真化风蝶。冷香清到骨。梦十里、梅花霁雪。归来也，恹恹心事，自共素娥说。"}
{"title": "扬州慢·琼花", "time": "宋代", "author": null, "themes": ["咏物", "写花", "感伤"], "content": "弄玉轻盈，飞琼淡泞，袜尘步下迷楼。试新妆才了，炷沈水香球。记晓剪、春冰驰送，金瓶露湿，缇骑新流。甚天中月色，被风吹梦南州。尊前相见，似羞人、踪迹萍浮。问弄雪飘枝，无双亭上，何日重游。我欲缠腰骑鹤，烟霄远、旧事悠悠。但凭阑无语，烟花三月春愁。"}
{"title": "惜秋华·木芙蓉", "time": "宋代", "author": "吴文英", "themes": ["咏物"], "content": "路远仙城，自王郎去后，芳卿憔悴。锦段镜空，重铺步障新绮。凡花瘦不禁秋，幻腻玉、腴红鲜丽。相携。试新妆乍毕，交扶轻醉。长记断桥外。骤玉骢过处，千娇凝睇。昨梦顿醒，依约旧时眉翠。愁边暮合碧云，倩唱入、六幺声里。风起。舞斜阳、阑干十二。"}
{"title": "洞仙歌·中秋", "time": "宋代", "author": "向子諲", "themes": ["中秋节", "咏物", "月亮", "抒怀"], "content": "碧天如水，一洗秋容净。何处飞来大明镜。谁道斫却桂，应更光辉，无遗照，泻出山河倒影。人犹苦余热，肺腑生尘，移我超然到三境。问姮娥、缘底事，乃有盈亏，烦玉斧、运风重整。教夜夜、人世十分圆，待拚却长年，醉了还醒。"}
{"title": "蝶恋花·两岸月桥花半吐", "time": "宋代", "author": "真德秀", "themes": ["咏物", "梅花"], "content": "两岸月桥花半吐。红透肌香，暗把游人误。尽道武陵溪上路。不知迷入江南去。先自冰霜真态度。何事枝头，点点胭脂污。莫是东君嫌淡素。问花花又娇无语。"}
{"title": "婆罗门引·暮霞照水", "time": "宋代", "author": null, "themes": ["咏物", "写花"], "content": "暮霞照水，水边无数木芙蓉。晓来露湿轻红。十里锦丝步障，日转影重重。向楚天空迥，人立西风。夕阳道中。叹秋色、与愁浓。寂寞三千粉黛，临鉴妆慵。施朱太赤，空惆怅、教妾若为容。花易老、烟水无穷。"}
{"title": "汉宫春·梅", "time": "宋代", "author": "晁冲之", "themes": ["咏物", "梅花"], "content": "潇洒江梅，向竹梢疏处，横两三枝。东君也不爱惜，雪压霜欺。无情燕子，怕春寒、轻失花期。却是有，年年塞雁，归来曾见开时。清浅小溪如练，问玉堂何似，茅舍疏篱。伤心故人去后，冷落新诗。微云淡月，对江天、分付他谁。空自忆，清香未减，风流不在人知。"}
{"title": "菩萨蛮·题梅扇", "time": "宋代", "author": "周纯", "themes": ["咏物"], "content": "梅花韵似才人面。为伊写在春风扇。人面似花妍。花应不解言。在手微风动。勾引相思梦。莫用插酴醿。酴醿羞见伊。"}
{"title": "疏影·梅影", "time": "宋代", "author": "张炎", "themes": ["咏物", "梅花"], "content": "黄昏片月。似碎阴满地，还更清绝。枝北枝南，疑有疑无，几度背灯难折。依稀倩女离魂处，缓步出、前村时节。看夜深、竹外横斜，应妒过云明灭。窥镜蛾眉淡抹。为容不在貌，独抱孤洁。莫是花光，描取春痕，不怕丽谯吹彻。还惊海上然犀去，照水底、珊瑚如活。做弄得、酒醒天寒，空对一庭香雪。"}
{"title": "解语花·云容冱雪", "time": "宋代", "author": "施岳", "themes": ["咏物", "梅花", "惜时"], "content": "云容冱雪，暮色添寒，楼台共临眺。翠丛深窅。无人处、数蕊弄春犹小。幽姿谩好。遥相望、含情一笑。花解语，因甚无言，心事应难表。莫待墙阴暗老。称琴边月夜，笛里霜晓。护香须早。东风度、咫尺画阑琼沼。归来梦绕。歌云坠、依然惊觉。想恁时，小几银屏冷未了。"}
{"title": "极相思·题陈藏一水月梅扇", "time": "宋代", "author": "吴文英", "themes": ["咏物"], "content": "玉纤风透秋痕。凉与素怀分。乘鸾归后，生绡净翦，一片冰云。心事孤山春梦在，到思量、犹断诗魂。水清月冷，香消影瘦，人立黄昏。"}
{"title": "齐天乐·蝉", "time": "宋代", "author": "王沂孙", "themes": ["婉约", "咏物", "抒情"], "content": "一襟余恨宫魂断，年年翠阴庭树。乍咽凉柯，还移暗叶，重把离愁深诉。西窗过雨。怪瑶佩流空，玉筝调柱。镜暗妆残，为谁娇鬓尚如许。铜仙铅泪似洗，叹携盘去远，难贮零露。病翼惊秋，枯形阅世，消得斜阳几度？馀音更苦。甚独抱清高，顿成凄楚？谩想熏风，柳丝千万缕。"}
{"title": "杏花天·咏汤", "time": "宋代", "author": "吴文英", "themes": ["咏物"], "content": "蛮姜豆蔻相思味。算却在、春风舌底。江清爱与消残醉。悴憔文园病起。停嘶骑、歌眉送意。记晓色、东城梦里。紫檀晕浅香波细。肠断垂杨小市。"}
{"title": "感遇·江南有丹橘", "time": "唐代", "author": "张九龄", "themes": ["唐诗三百首", "咏物"], "content": "江南有丹橘，经冬犹绿林。岂伊地气暖？自有岁寒心。可以荐嘉客，奈何阻重深。运命惟所遇，循环不可寻。徒言树桃李，此木岂无阴？"}
{"title": "闻鹊喜·吴山观涛", "time": "宋代", "author": "周密", "themes": ["咏物", "写水"], "content": "天水碧。染就一江秋色。鳌戴雪山龙起蛰。快风吹海立。数点烟鬟青滴。一杼霞绡红湿。白鸟明边帆影直。隔江闻夜笛。"}
{"title": "浣溪沙·题丁兵备丈画马", "time": "清代", "author": "王鹏运", "themes": ["婉约", "咏物", "写马", "抒怀", "怀才不遇"], "content": "苜蓿阑干满上林，西风残秣独沉吟。遗台何处是黄金？空阔已无千里志，驰驱枉抱百年心。夕阳山影自萧森。"}
{"title": "浣溪沙·从石楼石壁往来邓尉山中", "time": "清代", "author": "郑文焯", "themes": ["婉约", "写景", "咏物", "喜悦"], "content": "一半黄梅杂雨晴，虚岚浮翠带湖明，闲云高鸟共身轻。山果打头休论价，野花盈手不知名，烟峦直是画中行。"}
{"title": "临江仙·寒柳", "time": "清代", "author": "纳兰性德", "themes": ["婉约", "咏物", "柳树", "抒情"], "content": "飞絮飞花何处是，层冰积雪摧残，疏疏一树五更寒。爱他明月好，憔悴也相关。最是繁丝摇落后，转教人忆春山。湔裙梦断续应难。西风多少恨，吹不散眉弯。"}
{"title": "虞美人·影松峦峰", "time": "清代", "author": "侯文曜", "themes": ["婉约", "咏物", "写云", "写山"], "content": "有时云与高峰匹，不放松峦历历。望里依岩附壁，一样黏天碧。有时峰与晴云敌，不许露珠轻滴。别是娇酣颜色，浓淡随伊力。"}
{"title": "醉落魄·咏鹰", "time": "清代", "author": "陈维崧", "themes": ["豪放", "咏物", "抒怀"], "content": "寒山几堵，风低削碎中原路。秋空一碧无今古，醉袒貂裘，略记寻呼处。男儿身手和谁赌。老来猛气还轩举。人间多少闲狐兔。月黑沙黄，此际偏思汝。"}
{"title": "潇湘神·零陵作", "time": "清代", "author": "屈大均", "themes": ["婉约", "咏物", "抒怀"], "content": "湘水流，湘水流，九疑云物至今秋。若问二妃何处所，零陵芳草露中愁。"}
{"title": "晓过鸳湖", "time": "清代", "author": "查慎行", "themes": ["咏物", "写水"], "content": "晓风催我挂帆行，绿涨春芜岸欲平。长水塘南三日雨，菜花香过秀州城。"}
{"title": "石灰吟", "time": "明代", "author": "于谦", "themes": ["古诗三百首", "小学古诗", "咏物", "爱国", "励志"], "content": "千锤万凿出深山，烈火焚烧若等闲。粉身碎骨全不怕，要留清白在人间。(一作：千锤万击出深山/千鎚万击出深山)(一作：粉骨碎身全不惜/粉身碎骨浑不怕/粉骨碎身全不怕)"}
{"title": "咏煤炭", "time": "明代", "author": "于谦", "themes": ["咏物", "爱国", "忧国忧民", "抱负"], "content": "凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。"}
{"title": "白梅", "time": "元代", "author": "王冕", "themes": ["咏物", "梅花"], "content": "冰雪林中著此身，不同桃李混芳尘；忽然一夜清香发，散作乾坤万里春。"}
{"title": "墨梅", "time": "元代", "author": "王冕", "themes": ["古诗三百首", "咏物", "梅花"], "content": "吾家洗砚池头树，个个花开淡墨痕。不要人夸颜色好，只流清气满乾坤。(版本一)我家洗砚池边树，朵朵花开淡墨痕。不要人夸好颜色，只留清气满乾坤。(版本二)"}
{"title": "六丑·杨花", "time": "宋代", "author": "彭元逊", "themes": ["咏物", "写花"], "content": "似东风老大，那复有、当时风气。有情不收，江山身是寄。浩荡何世。但忆临官道，暂来不住，便出门千里。痴心指望回风坠。扇底相逢，钗头微缀。他家万条千缕，解遮亭障驿，不隔江水。瓜洲曾舣，等行人岁岁。日下长秋，城乌夜起。帐庐好在春睡。共飞归湖上，草青无地。愔愔雨、春心如腻。欲待化、丰乐楼前，青门都废。何人念、流落无几。点点抟作，雪绵松润，为君裛泪。"}
{"title": "咏柳", "time": "宋代", "author": "曾巩", "themes": ["古诗三百首", "春天", "咏物", "柳树", "讽刺"], "content": "乱条犹未变初黄，倚得东风势便狂。解把飞花蒙日月，不知天地有清霜。"}
{"title": "念奴娇·春雪咏兰", "time": "明代", "author": "陈子龙", "themes": ["咏物", "抒情", "爱国"], "content": "问天何意，到春深、千里龙山飞雪？解佩凌波人不见，漫说芷珠宫阙。楚殿烟微，湘潭月冷，料得都攀折。嫣然幽谷，只愁又听啼鴃。当日九畹光风，数茎清露，纤手分花叶。曾在多情怀袖里，一缕同心千结。玉腕香销，云鬟雾掩，空赠金跳脱。洛滨江上，寻芳再望佳节。"}
{"title": "暗香疏影", "time": "宋代", "author": "姜夔", "themes": ["咏物", "梅花"], "content": "暗香旧时月色，算几番照我，梅边吹笛。唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂。叹寄与路遥，夜雪初积。翠尊易泣，红萼无言耿相忆。长记曾携手处，千树压西湖寒碧。又片片、吹尽也，几时见得。疏影苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。"}
{"title": "花影", "time": "宋代", "author": "苏轼", "themes": ["咏物", "抒怀"], "content": "重重叠叠上瑶台，几度呼童扫不开。刚被太阳收拾去，却教明月送将来。(却教一作：又教)"}
{"title": "青松", "time": "现代", "author": null, "themes": ["冬天", "咏物"], "content": "大雪压青松，青松挺且直。要知松高洁，待到雪化时。"}
{"title": "岁暮", "time": "魏晋", "author": "谢灵运", "themes": ["冬天", "咏物", "抒怀"], "content": "殷忧不能寐，苦此夜难颓。明月照积雪，朔风劲且哀。运往无淹物，年逝觉已催。"}
{"title": "春寒", "time": "宋代", "author": "陈与义", "themes": ["咏物", "抒怀", "品格"], "content": "二月巴陵日日风，春寒未了怯园公。海棠不惜胭脂色，独立蒙蒙细雨中。"}
{"title": "马诗二十三首·其五", "time": "唐代", "author": "李贺", "themes": ["边塞", "写景", "咏物", "写马", "战争"], "content": "大漠沙如雪，燕山月似钩。何当金络脑，快走踏清秋。"}
{"title": "宫中调笑·团扇", "time": "唐代", "author": "王建", "themes": ["宋词三百首", "婉约", "咏物", "感慨", "时光"], "content": "团扇，团扇，美人病来遮面。玉颜憔悴三年，谁复商量管弦。弦管，弦管，春草昭阳路断。"}
{"title": "陋室铭", "time": "唐代", "author": "刘禹锡", "themes": ["初中文言文", "古文观止", "咏物", "赞美", "品格"], "content": "山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？"}
{"title": "潇湘神·斑竹枝", "time": "唐代", "author": "刘禹锡", "themes": ["宋词三百首", "婉约", "咏物", "怀古", "哀怨"], "content": "斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。"}
{"title": "蓦山溪·梅", "time": "宋代", "author": "曹组", "themes": ["宋词三百首", "咏物", "梅花", "赏花", "抒情"], "content": "洗妆真态，不作铅花御。竹外一枝斜，想佳人，天寒日暮。黄昏院落，无处著清香，风细细，雪垂垂，何况江头路。月边疏影，梦到消魂处。梅子欲黄时，又须作，廉纤细雨。孤芳一世，供断有情愁，消瘦损，东阳也，试问花知否？"}
{"title": "莺梭", "time": "宋代", "author": "刘克庄", "themes": ["古诗三百首", "春天", "写景", "咏物", "写鸟"], "content": "掷柳迁乔太有情，交交时作弄机声。洛阳三月花如锦，多少工夫织得成。"}
{"title": "归燕诗", "time": "唐代", "author": "张九龄", "themes": ["咏物", "写鸟", "讽刺"], "content": "海燕岁微渺，乘春亦暂来。岂知泥滓贱，只见玉堂开。绣户时双入，华堂日几回。无心与物竞，鹰隼莫相猜。"}
{"title": "群鹤咏", "time": "南北朝", "author": "萧道成", "themes": ["咏物"], "content": "八风儛遥翮，九野弄清音。一摧云间志，为君苑中禽。"}
{"title": "咏贺兰山", "time": "清代", "author": null, "themes": ["咏物", "写山"], "content": "西北天谁补？此山作柱擎。蟠根横远塞，设险压长城。俯瞰黄河小，高悬白雪清。曾从绝顶望，灏气接蓬瀛。"}
{"title": "咏孤石", "time": "南北朝", "author": null, "themes": ["咏物", "写山"], "content": "中原一孤石，地理不知年。根含彭泽浪，顶入香炉烟。崖成二鸟翼，峰作一芙莲。何时发东武，今来镇蠡川。"}
{"title": "咏瀑布", "time": "清代", "author": "冯云山", "themes": ["咏物", "瀑布", "抒怀", "抱负"], "content": "穿天透地不辞劳，到底方知出处高。溪涧焉能留得住，终须大海作波涛。"}
{"title": "咏甘蔗", "time": "清代", "author": null, "themes": ["咏物"], "content": "绿阵连烟垠，风雨化精节。玉露含青紫，沁彻哲人心。"}
{"title": "咏梧桐", "time": "清代", "author": "郑板桥", "themes": ["咏物"], "content": "高梧百尺夜苍苍，乱扫秋星落晓霜。如何不向西州植，倒挂绿毛幺凤皇。"}
{"title": "咏新竹", "time": "清代", "author": null, "themes": ["咏物", "竹子"], "content": "此君志欲擎天碧，耸出云头高百尺。只恐年深化作龙，一朝飞去不留迹。"}
{"title": "咏百八塔", "time": "清代", "author": "俞益谟", "themes": ["咏物"], "content": "《阿育王经》言：诸佛灭渡后，昼夜役鬼神造塔五千四十八所，意者是即其数欤。然海内郡县所见寥寥，独兹百八聚于一区，厥义未必无谓。余生斯长斯，靡所究竟，率成俚句，请质高明。百八浮图信异哉，无今无古壮山隈。降魔蜜顿金刚杵，说法偶成舍利堆。只虑激湍穿峡破，故将砥柱挽波颓。谁能识得真如意，唱佛周遭日几回。"}
{"title": "咏竹五首", "time": "明代", "author": "憨山德清", "themes": ["咏物", "竹子"], "content": "寒飞千尺玉，清洒一林霜。纵是尘心重，相看亦顿忘。矫矫凌云姿，风生龙夜吼。霜雪不知年，真吾岁寒友。霜干寒如玉，风枝响似琴。潇湘一夜雨，滴碎客中心。叶落根偏固，心虚节更高。一林寒吹发，清夜伴松涛。淇澳春云碧，潇湘夜雨寒。虚窗人静听，飒飒响琅玕。"}
{"title": "咏零陵", "time": "宋代", "author": "欧阳修", "themes": ["咏物", "山水"], "content": "画图曾识零陵郡，今日方知画不如。城郭恰临潇水上，山川犹是柳侯余。驿亭幽绝堪垂钓，岩石虚明可读书。欲买愚溪三亩地，手拈茅栋竟移居。"}
{"title": "咏荔枝", "time": "明代", "author": "丘浚", "themes": ["咏物"], "content": "世间珍果更无加，玉雪肌肤罩绛纱。一种天然好滋味，可怜生处是天涯。"}
{"title": "咏秋柳", "time": "清代", "author": "纪映淮", "themes": ["咏物", "柳树", "抒情"], "content": "栖鸦流水点秋光，爱此萧疏树几行。不与行人绾离别，赋成谢女雪飞香。"}
{"title": "咏湖中雁", "time": "南北朝", "author": "沈约", "themes": ["咏物", "写鸟", "思乡"], "content": "白水满春塘，旅雁每迥翔。唼流牵弱藻，敛翮带馀霜。群浮动轻浪，单泛逐孤光。悬飞竟不下，乱起未成行。刷羽同摇漾，一举还故乡。"}
{"title": "咏槐", "time": "明代", "author": "冯清", "themes": ["咏物"], "content": "行台阶下原植三槐，故巡抚张纪常正德壬申正月剪伐其一，寸干无存。闰五月初十日，予适抚临。越旬日，前槐茁复出土，月转盛茂，再月余，而柯肄乔耸叶蔽云飞凌空之势，勃然莫遏。噫！槐一物也，厚积昌发乃尔。气数遭际之盛造化生育之功，夫岂徒然而已哉！是用谩成小诗以纪其实传告将来云。谁把庭槐浪剪除，源头生意自赢馀。肄丛故柢戈矛立，叶护重阴伞盖舒。间世瑞灵钟厚载，新晴苍翠接清虚。凉氛谩讶祛烦暑，王氏祯祥史续书。"}
{"title": "咏笼莺", "time": "清代", "author": "纳兰性德", "themes": ["咏物", "写鸟", "向往", "自由"], "content": "何处金衣客，栖栖翠幙中。有心惊晓梦，无计啭春风。谩逐梁间燕，谁巢井上桐。空将云路翼，缄恨在雕笼。"}
{"title": "螃蟹咏", "time": "清代", "author": "曹雪芹", "themes": ["咏物", "议论", "讽刺"], "content": "铁甲长戈死未忘，堆盘色相喜先尝。螯封嫩玉双双满，壳凸红脂块块香。多肉更怜卿八足，助情谁劝我千觞。对兹佳品酬佳节，桂拂清风菊带霜。"}
{"title": "咏萍", "time": "南北朝", "author": "刘绘", "themes": ["咏物"], "content": "可怜池内萍，葐蒀紫复青。巧随浪开合，能逐水低平。微根无所缀，细叶讵须茎？飘泊终难测，留连如有情。"}
{"title": "摸鱼儿·雁丘词 / 迈陂塘", "time": "金朝", "author": "元好问", "themes": ["咏物", "写鸟", "抒情", "爱情"], "content": "问世间，情为何物，直教生死相许？天南地北双飞客，老翅几回寒暑。欢乐趣，离别苦，就中更有痴儿女。君应有语：渺万里层云，千山暮雪，只影向谁去？横汾路，寂寞当年箫鼓，荒烟依旧平楚。招魂楚些何嗟及，山鬼暗啼风雨。天也妒，未信与，莺儿燕子俱黄土。千秋万古，为留待骚人，狂歌痛饮，来访雁丘处。"}
{"title": "金缕曲·咏白海棠", "time": "清代", "author": "顾太清", "themes": ["咏物", "写花", "感伤"], "content": "洞户深深掩。笑世间、浓脂腻粉，那般妆点。认取朦胧明月下，不许东风偷飐。偏触动、词人系念。昨日微阴今日雨，好春光有限无馀欠。肯为我，一时暂。冰绡雾縠谁烘染？爱依依、柔条照水，靓妆清艳。墙角绿阴栏外影，印上芸窗冰簟。隔一片、清阴暗澹。不是封姨情太薄，是盈盈树底魂难忏。春欲暮，易生感。"}
{"title": "临江仙·洞庭波浪颭晴天", "time": "五代", "author": "牛希济", "themes": ["咏物", "写景", "抒怀"], "content": "洞庭波浪颭晴天，君山一点凝烟。此中真境属神仙。玉楼珠殿，相映月轮边。万里平湖秋色冷，星辰垂影参然。橘林霜重更红鲜。罗浮山下，有路暗相连。"}
{"title": "金明池·咏寒柳", "time": "明代", "author": "柳如是", "themes": ["咏物", "柳树", "爱情"], "content": "有怅寒潮，无情残照，正是萧萧南浦。更吹起，霜条孤影，还记得，旧时飞絮。况晚来，烟浪斜阳，见行客，特地瘦腰如舞。总一种凄凉，十分憔悴，尚有燕台佳句。春日酿成秋日雨。念畴昔风流，暗伤如许。纵饶有，绕堤画舸，冷落尽，水云犹故。忆从前，一点东风，几隔着重帘，眉儿愁苦。待约个梅魂，黄昏月淡，与伊深怜低语。"}
{"title": "香菱咏月·其一", "time": "清代", "author": "曹雪芹", "themes": ["咏物", "月亮"], "content": "月挂中天夜色寒，清光皎皎影团团。诗人助兴常思玩，野客添愁不忍观。翡翠楼边悬玉镜，珍珠帘外挂冰盘。良宵何用烧银烛，晴彩辉煌映画栏。"}
{"title": "香菱咏月·其二", "time": "清代", "author": "曹雪芹", "themes": ["咏物", "月亮"], "content": "非银非水映窗寒，试看晴空护玉盘。淡淡梅花香欲染，丝丝柳带露初干。只疑残粉涂金砌，恍若轻霜抹玉栏。梦醒西楼人迹绝，余容犹可隔帘看。"}
{"title": "香菱咏月·其三", "time": "清代", "author": "曹雪芹", "themes": ["咏物", "月亮", "写人"], "content": "精华欲掩料应难，影自娟娟魄自寒。一片砧敲千里白，半轮鸡唱五更残。绿蓑江上秋闻笛，红袖楼头夜倚栏。博得嫦娥应借问，缘何不使永团圆。"}
{"title": "咏儋耳二首", "time": "明代", "author": null, "themes": ["咏物", "农村", "生活"], "content": "刺竹芭蕉乱结村，人家犹有古风存。相逢尽道年来好，不见催科夜打门。村北村南布谷忙，村前村后稻花香。凭谁识得真消息，只把南方作北方。"}
{"title": "咏归堂隐鳞洞", "time": "宋代", "author": "王汝舟", "themes": ["咏物", "竹子", "抒怀", "怀才不遇"], "content": "先生名利比尘灰，绿竹青松手自栽。拟把一竿盘石上，幅巾闲过峡山来。清时通退一何忙，抚志山西汉仲长。静觉眼根无俗物，翛然一室自焚香。隐德家声累世闻，考盘幽涧作闲人。夭红过眼随荣谢，菊秀兰香自占春。种竹淇园远致君，生平孤节负辛勤。需贤侧席非无意，地远言轻岂易闻。"}
{"title": "清江引·托咏", "time": "明代", "author": "宋方壶", "themes": ["咏物", "月亮", "抒怀"], "content": "剔秃圞一轮天外月，拜了低低说：是必常团圆，休着些儿缺，愿天下有情底都似你者。"}
{"title": "小桃红·咏桃", "time": "元代", "author": "周文质", "themes": ["咏物", "桃花", "抒怀", "讽刺"], "content": "东风有恨致玄都，吹破枝头玉，夜月梨花也相妒。不寻俗，娇鸾彩凤风流处。刘郎去也，武陵溪上，仙子淡妆梳。"}
{"title": "和答钱穆父咏猩猩毛笔", "time": "宋代", "author": "黄庭坚", "themes": ["咏物"], "content": "爱酒醉魂在，能言机事疏。平生几两屐，身后五车书。物色看王会，勋劳在石渠。拔毛能济世，端为谢杨朱。"}
{"title": "渡海至琼管天宁寺咏阇提花三首", "time": "宋代", "author": "李纲", "themes": ["咏物", "写花", "抒怀"], "content": "深院无人帘幕垂，玉英翠羽灿芳枝。世间颜色难相似，淡月初残未坠时。冰玉风姿照座骞，炎方相遇且相宽。纻衣缟带平生志，正念幽人尚素冠。阻涉鲸波寇盗森，中原回首涕沾襟。清愁万斛无消处，赖有幽花慰客心。"}
{"title": "咏鹦鹉", "time": "宋代", "author": null, "themes": ["咏物", "写鸟", "劝诫"], "content": "罩向金笼好羽仪，分明喉舌似君稀。不须一向随人语，须信人心有是非。"}
{"title": "咏檐前竹", "time": "南北朝", "author": "沈约", "themes": ["咏物", "竹子"], "content": "萌开箨已垂，结叶始成枝。繁荫上蓊茸，促节下离离。风动露滴沥，月照影参差。得生君户牖，不愿夹华池。"}
{"title": "朱鹭", "time": "两汉", "author": null, "themes": ["咏物"], "content": "朱鹭，鱼以乌。路訾邪鹭何食？食茄下。不之食，不以吐，将以问诛者。"}
{"title": "八月十二日夜诚斋望月", "time": "宋代", "author": "杨万里", "themes": ["咏物", "月亮"], "content": "才近中秋月已清，鸦青幕挂一团冰。忽然觉得今宵月，元不黏天独自行。"}
{"title": "病梅馆记", "time": "清代", "author": "龚自珍", "themes": ["高中文言文", "哲理", "咏物"], "content": "江宁之龙蟠，苏州之邓尉，杭州之西溪，皆产梅。或曰：“梅以曲为美，直则无姿；以欹为美，正则无景；以疏为美，密则无态。”固也。此文人画士，心知其意，未可明诏大号以绳天下之梅也；又不可以使天下之民斫直，删密，锄正，以夭梅病梅为业以求钱也。梅之欹之疏之曲，又非蠢蠢求钱之民能以其智力为也。有以文人画士孤癖之隐明告鬻梅者，斫其正，养其旁条，删其密，夭其稚枝，锄其直，遏其生气，以求重价，而江浙之梅皆病。文人画士之祸之烈至此哉！予购三百盆，皆病者，无一完者。既泣之三日，乃誓疗之：纵之顺之，毁其盆，悉埋于地，解其棕缚；以五年为期，必复之全之。予本非文人画士，甘受诟厉，辟病梅之馆以贮之。呜呼！安得使予多暇日，又多闲田，以广贮江宁、杭州、苏州之病梅，穷予生之光阴以疗梅也哉！"}
{"title": "赋得蝉", "time": "南北朝", "author": "褚沄", "themes": ["咏物"], "content": "避雀乔枝里，飞空华殿曲。天寒响屡嘶，日暮声愈促。繁吟如故尽，长韵还相续。饮露非表清，轻身易知足。"}
{"title": "东湖新竹", "time": "宋代", "author": "陆游", "themes": ["咏物", "竹子"], "content": "插棘编篱谨护持，养成寒碧映涟漪。清风掠地秋先到，赤日行天午不知。解箨时闻声簌簌，放梢初见叶离离。官闲我欲频来此，枕簟仍教到处随。"}
{"title": "疏影·芭蕉", "time": "清代", "author": "纳兰性德", "themes": ["咏物", "怀人", "离愁"], "content": "湘帘卷处，甚离披翠影，绕檐遮住。小立吹裙，常伴春慵，掩映绣床金缕。芳心一束浑难展，清泪裹、隔年愁聚。更夜深、细听空阶雨滴，梦回无据。正是秋来寂寞，偏声声点点，助人难绪。缬被初寒，宿酒全醒，搅碎乱蛩双杵。西风落尽庭梧叶，还剩得、绿阴如许。想玉人、和露折来，曾写断肠句。"}
{"title": "枯树赋", "time": "南北朝", "author": "庾信", "themes": ["咏物", "羁旅", "思乡", "抒怀", "悲愤"], "content": "殷仲文风流儒雅，海内知名。世异时移，出为东阳太守。常忽忽不乐，顾庭槐而叹曰：“此树婆娑，生意尽矣！”。至如白鹿贞松，青牛文梓。根柢盘魄，山崖表里。桂何事而销亡，桐何为而半死？昔之三河徙植，九畹移根。开花建始之殿，落实睢阳之园。声含嶰谷，曲抱《云门》。将雏集凤，比翼巢鸳。临风亭而唳鹤，对月峡而吟猿。乃有拳曲拥肿，盘坳反覆。熊彪顾盼，鱼龙起伏。节竖山连，文横水蹙。匠石惊视，公输眩目。雕镌始就，剞劂仍加。平鳞铲甲，落角摧牙。重重碎锦，片片真花。纷披草树，散乱烟霞。若夫松子、古度、平仲、君迁，森梢百顷，槎枿千年。秦则大夫受职，汉则将军坐焉。莫不苔埋菌压，鸟剥虫穿。或低垂于霜露，或撼顿于风烟。东海有白木之庙，西河有枯桑之社，北陆以杨叶为关，南陵以梅根作冶。小山则丛桂留人，扶风则长松系马。岂独城临细柳之上，塞落桃林之下。若乃山河阻绝，飘零离别。拔本垂泪，伤根沥血。火入空心，膏流断节。横洞口而敧卧，顿山腰而半折，文斜者百围冰碎，理正者千寻瓦裂。载瘿衔瘤，藏穿抱穴，木魅睒睗，山精妖孽。况复风云不感，羁旅无归。未能采葛，还成食薇。沉沦穷巷，芜没荆扉，既伤摇落，弥嗟变衰。《淮南子》云：“木叶落，长年悲。”斯之谓矣。乃歌曰：”建章三月火，黄河万里槎。若非金谷满园树，即是河阳一县花。“桓大司马闻而叹曰：“昔年种柳，依依汉南。今看摇落，凄怆江潭。树犹如此，人何以堪！”"}
{"title": "中秋见月和子由", "time": "宋代", "author": "苏轼", "themes": ["节日", "中秋节", "咏物"], "content": "明月未出群山高，瑞光千丈生白毫。一杯未尽银阙涌，乱云脱坏如崩涛。谁为天公洗眸子，应费明河千斛水。遂令冷看世间人，照我湛然心不起。西南火星如弹丸，角尾奕奕苍龙蟠。今宵注眼看不见，更许萤火争清寒。何人舣舟临古汴，千灯夜作鱼龙变。曲折无心逐浪花，低昂赴节随歌板。青荧灭没转前山，浪飐风回岂复坚。明月易低人易散，归来呼酒更重看。堂前月色愈清好，咽咽寒螀鸣露草。卷帘推户寂无人，窗下咿哑惟楚老。南都从事莫羞贫，对月题诗有几人。明朝人事随日出，恍然一梦瑶台客。"}
{"title": "点绛唇·咏风兰", "time": "清代", "author": "纳兰性德", "themes": ["抒情", "咏物"], "content": ""}
{"title": "临江仙·孤雁", "time": "清代", "author": "纳兰性德", "themes": ["咏物", "抒怀", "孤寂"], "content": ""}
{"title": "题三义塔", "time": "近现代", "author": "鲁迅", "themes": ["咏物", "抒情", "议论", "愿望"], "content": "三义塔者，中国上海闸北三义里遗鸠埋骨之塔也，在日本，农人共建。奔霆飞熛歼人子，败井颓垣剩饿鸠。偶值大心离火宅，终遗高塔念瀛洲。精禽梦觉仍衔石，斗士诚坚共抗流。度尽劫波兄弟在，相逢一笑泯恩仇。西村博士于上海战后得丧家之鸠，持归养之，初亦相安，而终化去。建塔以藏，且征题咏，率成一律，聊答遐情云尔。"}
{"title": "石鼓歌", "time": "宋代", "author": "苏轼", "themes": ["咏物", "抒情", "政治", "历史"], "content": "冬十二月岁辛丑，我初从政见鲁叟。旧闻石鼓今见之，文字郁律蛟蛇走。细观初以指画肚，欲读嗟如钳在口。韩公好古生已迟，我今况又百年后！强寻偏旁推点画，时得一二遗八九。我车既攻马亦同，其鱼惟鲔贯之柳。古器纵横犹识鼎，众星错落仅名斗。模糊半已隐瘢胝，诘曲犹能辨跟肘。娟娟缺月隐云雾，濯濯嘉禾秀稂莠。漂流百战偶然存，独立千载谁与友？上追轩颉相唯诺，下揖冰斯同鷇鹁。忆昔周宣歌鸿雁，当时籀史变蝌蚪。厌乱人方思圣贤，中兴天为生耆耈。东征徐虏阚虓虎，北伐犬戎随指嗾。象胥杂沓贡狼鹿，方召联翩赐圭卣。遂因鼓鼙思将帅，岂为考击烦蒙瞍。何人作颂比崧高，万古斯文齐岣嵝。勋劳至大不矜伐，文武未远犹忠厚。欲寻年岁无甲乙，岂有文字谁记某。自从周衰更七国，竟使秦人有九有。扫埽诗书诵法律，投弃俎豆陈鞭杻。当年何人佐祖龙？上蔡公子牵黄狗。登山刻石颂功烈，后者无继前无偶。皆云皇帝巡四国，烹灭强暴救黔首。六经既已委灰尘，此鼓亦当随击掊。传闻九鼎沦泗上，欲使万夫沉水取。暴君纵欲穷人力，神物义不污秦垢。是时石鼓何处避？无乃天工令鬼守。兴亡百变物自闲，富贵一朝名不朽。细思物理坐叹息，人生安得如汝寿。"}
{"title": "双井茶送子瞻", "time": "宋代", "author": "黄庭坚", "themes": ["咏物"], "content": "人间风日不到处，天上玉堂森宝书。想见东坡旧居士，挥毫百斛泻明珠。我家江南摘云腴，落硙霏霏雪不如。为公唤起黄州梦，独载扁舟向五湖。"}
{"title": "点绛唇·咏梅月", "time": "宋代", "author": "陈亮", "themes": ["婉约", "咏物", "梅花", "月亮", "抒怀"], "content": "一夜相思，水边清浅横枝瘦。小窗如昼，情共香俱透。清入梦魂，千里人长久。君知否。雨孱云愁。格调还依旧。"}
{"title": "齐天乐·蟋蟀", "time": "宋代", "author": "姜夔", "themes": ["宋词三百首", "咏物", "抒情"], "content": "庾郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪？西窗又吹暗雨。为谁频断续，相和砧杵？候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。"}
{"title": "咏杜鹃花", "time": "宋代", "author": null, "themes": ["春天", "咏物"], "content": "蚕老麦黄三月天，青山处处有啼鹃。断崖几树深如血，照水晴花暖欲然。三叹鹤林成梦寐，前生阆苑觅神仙。小山拄颐愁无奈，又怕声声聒夜眠。"}
{"title": "咏虞美人花", "time": "清代", "author": "吴信辰", "themes": ["咏物"], "content": "怨粉愁香绕砌多，大风一起奈卿何。乌江夜雨天涯满，休向花前唱楚歌。"}
{"title": "咏愁", "time": "宋代", "author": "石象之", "themes": ["咏物"], "content": "来何容易去何迟，半在心头半在眉。门掩落花春去后，窗含残月酒醒时。柔如万顷连天草，乱似千寻币地丝。除却五侯歌舞地，人间何处不相随。"}
{"title": "咏初日", "time": "宋代", "author": "赵匡胤", "themes": ["咏物", "太阳", "抒怀"], "content": "太阳初出光赫赫，千山万山如火发。一轮顷刻上天衢，逐退群星与残月。"}
{"title": "花马池咏", "time": "明代", "author": null, "themes": ["咏物"], "content": "秋风揽辔下边城，万里河流绕骑清。樽俎试看酬壮节，壶觞到处迓行旌。寒骄强弩云传箭，飚转轻车火作营。慷慨十年长剑在，登楼一笑暮山横。"}
{"title": "咏华山", "time": "宋代", "author": "寇准", "themes": ["咏物", "写山"], "content": "只有天在上，更无山与齐。举头红日近，回首白云低。"}
{"title": "浣溪沙·杨花", "time": "明代", "author": "陈子龙", "themes": ["咏物", "写人", "抒情"], "content": "百尺章台撩乱飞，重重帘幕弄春晖。怜他飘泊奈他飞。澹日滚残花影下，软风吹送玉楼西。天涯心事少人知。"}
{"title": "杨柳枝五首·其二", "time": "五代", "author": "牛峤", "themes": ["咏物", "柳树", "抒情"], "content": "吴王宫里色偏深，一簇纤条万缕金。不愤钱塘苏小小，引郎松下结同心。"}
{"title": "木兰花慢·可怜今夕月", "time": "宋代", "author": "辛弃疾", "themes": ["中秋节", "咏物", "月亮", "抒怀"], "content": "可怜今夕月，向何处，去悠悠？是别有人间，那边才见，光影东头？是天外。空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？"}
{"title": "淡黄柳·咏柳", "time": "清代", "author": "纳兰性德", "themes": ["咏物", "柳树", "抒情", "孤独"], "content": "三眠未歇，乍到秋时节。一树斜阳蝉更咽，曾绾灞陵离别。絮己为萍风卷叶，空凄切。长条莫轻折，苏小恨、倩他说。尽飘零、游冶章台客。红板桥空，溅裙人去，依旧晓风残月。"}
{"title": "杨柳八首·其三", "time": "唐代", "author": "温庭筠", "themes": ["咏物", "柳树", "写人"], "content": "苏小门前柳万条，毵毵金线拂平桥。黄莺不语东风起，深闭朱门伴舞腰。"}
{"title": "新竹", "time": "清代", "author": "郑燮", "themes": ["咏物", "竹子", "老师"], "content": "新竹高于旧竹枝，全凭老干为扶持。下年再有新生者，十丈龙孙绕凤池。(下年一作：明年)"}
{"title": "减字木兰花·偶检丛纸中", "time": "清代", "author": "龚自珍", "themes": ["婉约", "咏物", "抒怀"], "content": "人天无据，被依留得香魂住。如梦如烟，枝上花开又十年！十年千里，风痕雨点斓斑里。莫怪怜他，身世依然是落花。"}
{"title": "咏芭蕉", "time": "清代", "author": "郑板桥", "themes": ["咏物", "抒情", "哀怨"], "content": "芭蕉叶叶为多情，一叶才舒一叶生。自是相思抽不尽，却教风雨怨秋声。"}
{"title": "咏春笋", "time": "唐代", "author": "杜甫", "themes": ["咏物"], "content": "无数春笋满林生，柴门密掩断行人。会须上番看成竹，客至从嗔不出迎。"}
{"title": "夹竹桃花·咏题", "time": "宋代", "author": "曹勋", "themes": ["咏物"], "content": "诗绛彩娇春，苍筠静锁，掩映夭姿凝露。花腮藏翠，高节穿花遮护。重重蕊叶相怜，似青帔艳妆神仙侣。正武陵溪暗，淇园晓色，宜望中烟雨。暖景、谁见斜枝处。喜上苑韶华渐布。又似瑞霞低拥，却恐随风飞去。要留最妍丽，须且闲凭佳句。更秀容、分付徐熙，素屏画图取。"}
{"title": "奉同张敬夫城南二十咏", "time": "宋代", "author": "朱熹", "themes": ["咏物", "写景", "抒怀", "隐居", "生活"], "content": "纳湖诗筒连画卷，坐看复行吟。想像南湖水，秋来几许深。东渚小山幽桂丛，岁暮霭佳色。花落洞庭波，秋风渺何极！咏归桥绿涨平湖水，朱栏跨小桥。舞雩千载事，历历在今朝。船斋考盘虽在陆，滉漾水云深。正尔沧洲趣，难忘魏阙心。丽泽堂堂后林阴密，堂前湖水深。感君怀我意，千里梦相寻。兰涧光风浮碧涧，兰杜日猗猗。竟岁无人采，含薰祗自知。书楼君家一编书，不自圯上得。石室寄林端，时来玩幽赜。山斋藏书楼上头，读书楼下屋。怀哉千载心，俯仰数椽足。蒙轩先生湖海姿，蒙养今自閟。铭坐仰先贤，点画存彖系。石疏此竹下渠，漱彼涧中石。暮馆绕寒声，秋空动澄碧。卷云亭西山云气深，徙倚一舒。浩荡忽搴开，为君展遐眺。柳堤渚华初出水，堤树亦成行。吟罢天津句，风拂面凉。月榭月色三秋白，湖光四面平。与君凌倒景，上下极空明。濯清涉江采芙蓉，十反心无斁。不遇无极翁，深衷竟谁识？西屿朝吟东渚风，夕弄西屿月。人境谅非遥，湖山自幽绝。淙琤谷湖光湛不流，嵌窦亦潜注。倚杖忽琮琤，竹深无觅处。听雨舫彩舟停画桨，容与得欹眠。梦破蓬窗雨，寒声动一川。梅堤仙人冰雪姿，贞秀绝伦拟。驿使讵知闻，寻香问烟水。采菱舟湖平秋水碧，桂棹木兰舟。一曲菱歌晚，惊飞欲下鸥。南阜高丘复层观，何日去登临？一目长空尽，寒江列暮岑。"}
{"title": "同谢谘议咏铜雀台", "time": "南北朝", "author": "谢朓", "themes": ["咏物", "咏史怀古"], "content": "穗帷飘井干，樽酒若平生。郁郁西陵树，讵闻歌吹声。芳襟染泪迹，婵媛空复情。玉座犹寂寞，况乃妾身轻。"}
{"title": "春居杂兴·两株桃杏映篱斜", "time": "宋代", "author": "王禹偁", "themes": ["古诗三百首", "咏物", "生活"], "content": "两株桃杏映篱斜，妆点商州副使家。何事春风容不得？和莺吹折数枝花。"}
{"title": "咏傀儡", "time": "宋代", "author": "杨亿", "themes": ["古诗三百首", "咏物", "讽刺"], "content": "鲍老当筵笑郭郎，笑他舞袖太郎当。若教鲍老当筵舞，转更郎当舞袖长。"}
{"title": "还自广陵", "time": "宋代", "author": "秦观", "themes": ["古诗三百首", "咏物", "写鸟"], "content": "天寒水鸟自相依，十百为群戏落晖。过尽行人都不起，忽闻水响一齐飞。"}
{"title": "双双燕·满城社雨", "time": "清代", "author": "张惠言", "themes": ["咏物", "写鸟", "抒怀", "孤独"], "content": "满城社雨，又唤起无家，一年新恨。花轻柳重，隔断红楼芳径。旧垒谁家曾识，更生怕、主人相问。商量多少雕檐，还是差池不定。谁省、去年春静。直数到今年，丝魂絮影。前身应是，一片落红残粉。不住呢喃交讯，又惹得、莺儿闲听。输于池上鸳鸯，日日阑前双暝。"}
{"title": "点绛唇·素香丁香", "time": "宋代", "author": "王十朋", "themes": ["咏物", "写花"], "content": "落木萧萧，琉璃叶下琼葩吐。素香柔树。雅称幽人趣。无意争先，梅蕊休相妒。含春雨。结愁千绪。似忆江南主。"}
{"title": "核舟记", "time": "明代", "author": "魏学洢", "themes": ["初中文言文", "咏物", "赞美"], "content": "明有奇巧人曰王叔远，能以径寸之木，为宫室、器皿、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。(箬篷一作：篛篷)船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四；而计其长曾不盈寸。盖简桃核修狭者为之。嘻，技亦灵怪矣哉！"}
{"title": "忆江南·衔泥燕", "time": "唐代", "author": "牛峤", "themes": ["宋词三百首", "咏物", "写鸟", "抒怀", "爱情"], "content": "忆泥燕，飞到画堂前。占得杏梁安稳处，体轻唯有主人怜，堪羡好因缘。"}
{"title": "苏幕遮·草", "time": "宋代", "author": "梅尧臣", "themes": ["婉约", "春天", "咏物", "伤春"], "content": "露堤平，烟墅杳。乱碧萋萋，雨后江天晓。独有庾郎年最少。窣地春袍，嫩色宜相照。接长亭，迷远道。堪怨王孙，不记归期早。落尽梨花春又了。满地残阳，翠色和烟老。"}
{"title": "水龙吟·燕忙莺懒芳残", "time": "宋代", "author": "章楶", "themes": ["婉约", "咏物", "写花"], "content": "燕忙莺懒芳残，正堤上、柳花飘坠。轻飞乱舞，点画青林，全无才思。闲趁游丝，静临深院，日长门闭。傍珠帘散漫，垂垂欲下，依前被、风扶起。兰帐玉人睡觉，怪春衣、雪沾琼缀。绣床旋满，香球无数，才圆却碎。时见蜂儿，仰粘轻粉，鱼吞池水。望章台路杳，金鞍游荡，有盈盈泪。"}
{"title": "水调歌头·徐州中秋", "time": "宋代", "author": "苏辙", "themes": ["中秋节", "咏物", "月亮", "抒怀"], "content": "离别一何久，七度过中秋。去年东武今夕，明月不胜愁。岂意彭城山下，同泛清河古汴，船上载凉州。鼓吹助清赏，鸿雁起汀洲。坐中客，翠羽帔，紫绮裘。素娥无赖，西去曾不为人留。今夜清尊对客，明夜孤帆水驿，依旧照离忧。但恐同王粲，相对永登楼。"}
{"title": "霜天晓角·桂花", "time": "宋代", "author": "谢懋", "themes": ["咏物", "写花", "抒怀"], "content": "绿云剪叶，低护黄金屑。占断花中声誉，香与韵、两清洁。胜绝，君听说。是他来处别。试看仙衣犹带，金庭露、玉阶月。"}
{"title": "如梦令·道是梨花不是", "time": "宋代", "author": "严蕊", "themes": ["咏物", "桃花"], "content": "道是梨花不是。道是杏花不是。白白与红红，别是东风情味。曾记，曾记，人在武陵微醉。"}
{"title": "醉桃源·柳", "time": "宋代", "author": "翁元龙", "themes": ["咏物", "柳树"], "content": "千丝风雨万丝晴。年年长短亭。暗黄看到绿成阴。春由他送迎。莺思重，燕愁轻。如人离别情。绕湖烟冷罩波明。画船移玉笙。"}
{"title": "乌夜啼·石榴", "time": "宋代", "author": "刘铉", "themes": ["婉约", "咏物", "写花"], "content": "垂杨影里残红。甚匆匆。只有榴花、全不怨东风。暮雨急。晓鸦湿。绿玲珑。比似茜裙初染、一般同。"}
{"title": "苔", "time": "清代", "author": "袁枚", "themes": ["咏物", "植物", "励志"], "content": "白日不到处，青春恰自来。苔花如米小，也学牡丹开。(学一作：亦)"}
{"title": "柳枝·解冻风来末上青", "time": "五代", "author": "牛峤", "themes": ["咏物", "柳树", "同情"], "content": "解冻风来末上青，解垂罗袖拜卿卿。无端袅娜临官路，舞送行人过一生。"}
{"title": "浣溪沙·花渐凋疏不耐风", "time": "五代", "author": "孙光宪", "themes": ["咏物", "写花", "女子", "抒情"], "content": "花渐凋疏不耐风，画帘垂地晚重工，堕阶萦藓舞愁红。腻粉半沾金靥子，残香犹暖绣熏笼，蕙心无处与人同。"}
{"title": "咏舞诗", "time": "南北朝", "author": "王暕", "themes": ["咏物"], "content": "从风回绮袖，映日转花钿。同情依促柱，共影赴危弦。"}
{"title": "咏路", "time": "南北朝", "author": "邹浩", "themes": ["咏物", "抒怀", "感慨"], "content": "赤路如龙蛇，不知几千丈。出没山水间，一下复一上。伊予独何为，与之同俯仰？"}
{"title": "留春令·咏梅花", "time": "宋代", "author": "史达祖", "themes": ["咏物", "梅花", "相思"], "content": "故人溪上，挂愁无奈，烟梢月树。一涓春水点黄昏，便没顿、相思处。曾把芳心深相许。故梦劳诗苦。闻说东风亦多情，被竹外、香留住。"}
{"title": "琐窗寒·玉兰", "time": "宋代", "author": "吴文英", "themes": ["咏物", "写花", "怀人"], "content": "绀缕堆云，清腮润玉，汜人初见。蛮腥未洗，海客一怀凄惋。渺征槎、去乘阆风，占香上国幽心展。□遗芳掩色，真恣凝澹，返魂骚畹。一盼。千金换。又笑伴鸱夷，共归吴苑。离烟恨水，梦杳南天秋晚。比来时、瘦肌更销，冷薰沁骨悲乡远。最伤情、送客咸阳，佩结西风怨。"}
{"title": "解连环·柳", "time": "宋代", "author": "高观国", "themes": ["婉约", "咏物", "柳树", "怀人"], "content": "露条烟叶。惹长亭旧恨，几番风月。爱细缕、先窣轻黄，渐拂水藏鸦，翠阴相接。纤软风流，眉黛浅、三眠初歇。奈年华又晚，萦绊游蜂，絮飞晴雪。依依灞桥怨别。正千丝万绪，难禁愁绝。怅岁久、应长新条，念曾系花骢，屡停兰楫。弄影摇晴，恨闲损、春风时节。隔邮亭，故人望断，舞腰瘦怯。"}
{"title": "双双燕·小桃谢后", "time": "宋代", "author": "吴文英", "themes": ["咏物", "写鸟"], "content": "小桃谢后，双双燕，飞来几家庭户。轻烟晓暝，湘水暮云遥度，帘外余寒未卷，共斜入、红楼深处。相将占得雕梁，似约韶光留住。堪举。翩翩翠羽。杨柳岸，泥香半和梅雨。落花风软，戏促乱红飞舞。多少呢喃意绪。尽日向、流莺分诉。还过短墙，谁会万千言语。"}
{"title": "烛影摇红·赋德清县圃古红梅", "time": "宋代", "author": "吴文英", "themes": ["咏物"], "content": "莓锁虹梁，稽山祠下当时见。横斜无分照溪光，珠网空凝遍。姑射青春对面。驾飞虬、罗浮路远。千年春在，新月苔池，黄昏山馆。花满河阳，为君羞褪晨妆茜。云根直下是银河，客老秋槎变。雨外红铅洗断。又晴霞、惊飞暮管。倚阑祗怕，弄水鳞生，乘东风便。"}
{"title": "浣溪沙·桂", "time": "宋代", "author": "吴文英", "themes": ["咏物", "写人", "孤独"], "content": "曲角深帘隐洞房。正嫌玉骨易愁黄。好花偏占一秋香。夜气清时初傍枕，晓光分处未开窗。可怜人似月中孀。"}
{"title": "声声慢·咏桂花", "time": "宋代", "author": "吴文英", "themes": ["咏物", "思乡"], "content": "蓝云笼晓，玉树悬秋，交加金钏霞枝。人起昭阳，禁寒粉粟生肌。浓香最无著处，渐冷香、风露成霏。绣茵展，怕空阶惊坠，化作萤飞。三十六宫愁重，问谁持金锸，和月都移。掣锁西厢，清尊素手重携。秋来鬓华多少，任乌纱、醉压花低。正摇落，叹淹留、客又未归。"}
{"title": "新雁过妆楼·中秋后一夕李方庵月庭延客命小妓过新水令", "time": "宋代", "author": "吴文英", "themes": ["中秋节", "咏物", "月亮", "孤独"], "content": "阆苑高寒。金枢动、冰宫桂树年年。翦秋一半，难破万户连环。织锦相思楼影下，钿钗暗约小帘间。共无眠。素娥惯得，西坠阑干。谁知壶中自乐，正醉围夜玉，浅斗婵娟。雁风自劲，云气不上凉天。红牙润沾素手，听一曲清歌双雾鬟。徐郎老，恨断肠声在，离镜孤鸾。"}
{"title": "凄凉犯·重台水仙", "time": "宋代", "author": "吴文英", "themes": ["咏物", "写花"], "content": "空江浪阔。清尘凝、层层刻碎冰叶。水边照影，华裾曳翠，露搔泪湿。湘烟暮合。□尘袜、凌波半涉。怕临风、□欺瘦骨，护冷素衣叠。樊姊玉奴恨，小钿疏唇，洗妆轻怯。汜人最苦，纷痕深、几重愁靥。花隘香浓，猛熏透、霜绡细摺。倚瑶台，十二金钱晕半掐。"}
{"title": "虞美人影·咏香橙", "time": "宋代", "author": "吴文英", "themes": ["咏物"], "content": "黄包先著风霜劲。独占一年佳景。点点吴盐雪凝。玉脍和齑冷。洋园谁识黄金径。一棹洞庭秋兴。香荐兰皋汤鼎。残酒西窗醒。"}
{"title": "天香·咏龙涎香", "time": "宋代", "author": "王沂孙", "themes": ["咏物", "怀念"], "content": "孤峤蟠烟，层涛蜕月，骊宫夜采铅水。讯远槎风，梦深薇露，化作断魂心字。红瓷候火，还乍识、冰环玉指。一缕萦帘翠影，依稀海天云气。几回殢娇半醉。翦春灯、夜寒花碎。更好故溪飞雪，小窗深闭。荀令如今顿老，总忘却、樽前旧风味。谩余熏，空篝素被。"}
{"title": "高阳台·西湖春感", "time": "宋代", "author": "张炎", "themes": ["婉约", "咏物", "西湖", "抒怀"], "content": "接叶巢莺，平波卷絮，断桥斜日归船。能几番游，看花又是明年。东风且伴蔷薇住，到蔷薇、春已堪怜。更凄然。万绿西泠，一抹荒烟。当年燕子知何处，但苔深韦曲，草暗斜川。见说新愁，如今也到鸥边。无心再续笙歌梦，掩重门、浅醉闲眠。莫开帘，怕见飞花，怕听啼鹃。"}
{"title": "诉衷情·送春", "time": "宋代", "author": "万俟咏", "themes": ["咏物", "春天", "喜悦"], "content": "一鞭清晓喜还家。宿醉困流霞。夜来小雨新霁，双燕舞风斜。山不尽，水无涯。望中赊。送春滋味，念远情怀，分付杨花。"}
{"title": "杨柳枝·馆娃宫外邺城西", "time": "唐代", "author": "温庭筠", "themes": ["咏物", "女子", "抒情"], "content": "馆娃宫外邺城西，远映征帆近拂堤。系得王孙归意切，不关芳草绿萋萋。"}
{"title": "浣溪沙·水涨鱼天拍柳桥", "time": "宋代", "author": "周邦彦", "themes": ["春天", "感伤", "时光"], "content": "水涨鱼天拍柳桥。云鸠拖雨过江皋。一番春信入东郊。闲碾凤团消短梦，静看燕子垒新巢。又移日影上花梢。"}
{"title": "虞美人·东风荡飏轻云缕", "time": "宋代", "author": "陈亮", "themes": ["婉约", "春天", "写景", "怀人"], "content": "东风荡飏轻云缕，时送潇潇雨。水边台榭燕新归，一点香泥，湿带落花飞。海棠糁径铺香绣，依旧成春瘦。黄昏庭院柳啼鸦，记得那人，和月折梨花。"}
{"title": "青玉案·春寒恻恻春阴薄", "time": "宋代", "author": "顾德辉", "themes": ["婉约", "春天", "写景"], "content": "春寒恻恻春阴薄。整半月，春萧索。晴日朝来升屋角。树头幽鸟，对调新语，语罢双飞却。红入花腮青入萼。尽不爽，花期约。可恨狂风空自恶。晓来一阵，晚来一阵，难道都吹落？"}
{"title": "点绛唇·春眺", "time": "清代", "author": "凌廷堪", "themes": ["婉约", "春天", "写景", "抒怀"], "content": "青粉墙西，紫骢嘶过垂杨道。画楼春早，一树桃花笑。前梦迷离，人远波声小。年时到，越溪云杳，风雨连天草。"}
{"title": "苏幕遮·送春", "time": "清代", "author": "高鹗", "themes": ["婉约", "春天", "写景", "抒情"], "content": "日烘晴，风弄晓，芍药荼醾，是处撄怀抱。倦枕深杯消不了，人惜残春，我道春归好。絮从抛，莺任老，拼作无情，不为多情恼。日影渐斜人悄悄，凭暖栏杆，目断游丝袅。"}
{"title": "春晚", "time": "宋代", "author": "左纬", "themes": ["春天", "写景", "感伤", "人生"], "content": "池上柳依依，柳边人掩扉。蝶随花片落，燕拂水纹飞。试数交游看，方惊笑语稀。一年春又尽，倚杖对斜晖。"}
{"title": "临江仙·丝雨如尘云著水", "time": "清代", "author": "纳兰性德", "themes": ["春天", "写景", "感伤"], "content": "丝雨如尘云著水，嫣香碎拾吴宫。百花冷暖避东风。酷怜娇易散，燕子学偎红。人说病宜随月减，恹恹却与春同。可能留蝶抱花丛。不成双梦影，翻笑杏梁空。"}
{"title": "春日", "time": "宋代", "author": "朱熹", "themes": ["古诗三百首", "小学古诗", "春天", "写景", "哲理"], "content": "胜日寻芳泗水滨，无边光景一时新。等闲识得东风面，万紫千红总是春。"}
{"title": "夜游宫·春语莺迷翠柳", "time": "宋代", "author": "吴文英", "themes": ["春天", "写景", "相思"], "content": "春语莺迷翠柳。烟隔断、晴波远岫。寒压重帘幔拕绣。袖炉香，倩东风，与吹透。花讯催时候。旧相思、偏供闲昼。春澹情浓半中酒。玉痕销，似梅花，更清瘦。"}
{"title": "行香子·树绕村庄", "time": "宋代", "author": "秦观", "themes": ["宋词三百首", "春天", "乡村"], "content": "树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。"}
{"title": "望远行·碧砌花光照眼明", "time": "唐代", "author": "李煜", "themes": ["春天", "女子", "怀人"], "content": "玉砌花光锦绣明，朱扉长日镇长扃。夜寒不去寝难成，炉香烟冷自亭亭。残月秣陵砧，不传消息但传情。黄金窗下忽然惊，征人归日二毛生。"}
{"title": "刘侍中宅盘花紫蔷薇", "time": "唐代", "author": "章孝标", "themes": ["春天", "写花"], "content": "真宰偏饶丽景家，当春盘出带根霞。从开一朵朝衣色，免踏尘埃看杂花。"}
{"title": "襄阳寒食寄宇文籍", "time": "唐代", "author": "窦巩", "themes": ["春天", "写景", "寒食节", "思念"], "content": "烟水初销见万家，东风吹柳万条斜。大堤欲上谁相伴，马踏春泥半是花。"}
{"title": "阙题", "time": "唐代", "author": "刘昚虚", "themes": ["唐诗三百首", "春天", "写景"], "content": "道由白云尽，春与青溪长。时有落花至，远随流水香。闲门向山路，深柳读书堂。幽映每白日，清辉照衣裳。"}
{"title": "春日行", "time": "唐代", "author": "李白", "themes": ["春天"], "content": "深宫高楼入紫清，金作蛟龙盘绣楹。佳人当窗弄白日，弦将手语弹鸣筝。春风吹落君王耳，此曲乃是升天行。因出天池泛蓬瀛，楼船蹙沓波浪惊。三千双蛾献歌笑，挝钟考鼓宫殿倾，万姓聚舞歌太平。我无为，人自宁。三十六帝欲相迎，仙人飘翩下云輧。帝不去，留镐京。安能为轩辕，独往入窅冥。小臣拜献南山寿，陛下万古垂鸿名。"}
{"title": "江南春", "time": "唐代", "author": "杜牧", "themes": ["春天", "写景", "抒情"], "content": "千里莺啼绿映红，水村山郭酒旗风。南朝四百八十寺，多少楼台烟雨中。"}
{"title": "天涯", "time": "唐代", "author": "李商隐", "themes": ["春天", "写鸟", "羁旅", "抒情"], "content": "春日在天涯，天涯日又斜。莺啼如有泪，为湿最高花。"}
{"title": "忆少年·飞花时节", "time": "清代", "author": "朱彝尊", "themes": ["婉约", "春天", "写景", "怀人"], "content": "飞花时节，垂杨巷陌，东风庭院。重帘尚如昔，但窥帘人远。叶底歌莺梁上燕，一声声伴人幽怨。相思了无益，悔当初相见。"}
{"title": "谒金门·花过雨", "time": "宋代", "author": "李好古", "themes": ["宋词三百首", "婉约", "春天", "爱国"], "content": "花过雨。又是一番红素。燕子归来愁不语。旧巢无觅处。谁在玉关劳苦。谁在玉楼歌舞。若使胡尘吹得去。东风侯万户。"}
{"title": "三台·清明应制", "time": "宋代", "author": "万俟咏", "themes": ["宋词三百首", "春天", "清明节", "写景"], "content": "见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。"}
{"title": "好事近·叶暗乳鸦啼", "time": "宋代", "author": "蒋元龙", "themes": ["婉约", "春天", "写景"], "content": "叶暗乳鸦啼，风定老红犹落。蝴蝶不随春去，入薰风池阁。休歌金缕劝金卮，酒病煞如昨。帘卷日长人静，任杨花飘泊。"}
{"title": "庆清朝慢·踏青", "time": "宋代", "author": "王观", "themes": ["春天", "写景"], "content": "调雨为酥，催冰做水，东君分付春还。何人便将轻暖，点破残寒。结伴踏青去好，平头鞋子小双鸾。烟效外，望中秀色，如有无间。晴则个，阴则个，饾饤得天气，有许多般。须教镂花拨柳，争要先看。不道吴绫绣袜，香泥斜沁几行斑。东风巧，尽收翠绿，吹在眉山。"}
{"title": "渔家傲·小雨纤纤风细细", "time": "宋代", "author": "朱服", "themes": ["宋词三百首", "婉约", "春天", "抒情", "感伤"], "content": "小雨纤纤风细细，万家杨柳青烟里。恋树湿花飞不起，愁无比，和春付与东流水。九十光阴能有几？金龟解尽留无计。寄语东阳沽酒市，拼一醉，而今乐事他年泪。"}
{"title": "玉楼春·春思", "time": "宋代", "author": "严仁", "themes": ["宋词三百首", "婉约", "春天", "妇女", "相思"], "content": "春风只在园西畔。荠菜花繁胡蝶乱。冰池晴绿照还空，香径落红吹已断。意长翻恨游丝短。尽日相思罗带缓。宝奁明月不欺人，明日归来君试看。"}
{"title": "醉桃源·春景", "time": "宋代", "author": "严仁", "themes": ["春天", "写景", "女子"], "content": "拍堤春水蘸垂杨。水流花片香。弄花喈柳小鸳鸯。一双随一双。帘半卷，露新妆。春衫是柳黄。倚阑看处背斜阳。风流暗断肠。"}
{"title": "西湖杂咏·春", "time": "元代", "author": "薛昂夫", "themes": ["春天", "西湖", "写景"], "content": "山光如淀，湖光如练，一步一个生绡面。叩逋仙，访坡仙，拣西湖好处都游遍，管甚月明归路远。船，休放转；杯休放浅。"}
{"title": "出郊", "time": "明代", "author": "杨慎", "themes": ["古诗三百首", "春天", "田园", "写景"], "content": "高田如楼梯，平田如棋局。白鹭忽飞来，点破秧针绿。"}
{"title": "绝句", "time": "唐代", "author": "杜甫", "themes": ["春天", "写景"], "content": "迟日江山丽，春风花草香。泥融飞燕子，沙暖睡鸳鸯。"}
{"title": "三月晦日偶题", "time": "宋代", "author": "秦观", "themes": ["春天", "伤春"], "content": "节物相催各自新，痴心儿女挽留春。芳菲歇去何须恨，夏木阴阴正可人。"}
{"title": "菩萨蛮·半烟半雨溪桥畔", "time": "宋代", "author": "黄庭坚", "themes": ["春天", "写景"], "content": "半烟半雨溪桥畔，渔翁醉着无人唤。疏懒意何长，春风花草香。江山如有待，此意陶潜解。问我去何之，君行到自知。"}
{"title": "酒泉子·花映柳条", "time": "唐代", "author": "温庭筠", "themes": ["春天", "女子"], "content": "花映柳条，闲向绿萍池上。凭栏干，窥细浪，雨萧萧。近来音信两疏索，洞房空寂寞。掩银屏，垂翠箔，度春宵。"}
{"title": "青门引·春思", "time": "宋代", "author": "张先", "themes": ["宋词三百首", "婉约", "春天", "孤独", "怀人"], "content": "乍暖还轻冷。风雨晚来方定。庭轩寂寞近清明，残花中酒，又是去年病。楼头画角风吹醒。入夜重门静。那堪更被明月，隔墙送过秋千影。"}
{"title": "阮郎归·呈郑王十二弟", "time": "五代", "author": "李煜", "themes": ["春天", "女子", "闺怨"], "content": "东风吹水日衔山，春来长是闲。落花狼藉酒阑珊，笙歌醉梦间。佩声悄，晚妆残，凭谁整翠鬟？留连光景惜朱颜，黄昏独倚阑。"}
{"title": "诉衷情·东风杨柳欲青青", "time": "宋代", "author": "晏殊", "themes": ["春天", "写景", "闺怨"], "content": "东风杨柳欲青青。烟淡雨初晴。恼他香阁浓睡，撩乱有啼莺。眉叶细，舞腰轻。宿妆成。一春芳意，三月如风，牵系人情。"}
{"title": "蝶恋花·面旋落花风荡漾", "time": "宋代", "author": "欧阳修", "themes": ["春天", "写景", "闺怨"], "content": "面旋落花风荡漾。柳重烟深，雪絮飞来往。雨后轻寒犹未放。春愁酒病成惆怅。枕畔屏山围碧浪。翠被华灯，夜夜空相向。寂寞起来褰绣幌。月明正在梨花上。"}
{"title": "浣溪沙·堤上游人逐画船", "time": "宋代", "author": "欧阳修", "themes": ["春天", "写景"], "content": "堤上游人逐画船，拍堤春水四垂天。绿杨楼外出秋千。白发戴花君莫笑，六幺催拍盏频传。人生何处似樽前！"}
{"title": "更漏子·柳丝长", "time": "宋代", "author": "晏几道", "themes": ["宋词三百首", "春天", "写景", "女子"], "content": "柳丝长，桃叶小。深院断无人到。红日淡，绿烟晴。流莺三两声。雪香浓，檀晕少。枕上卧枝花好。春思重，晓妆迟。寻思残梦时。"}
{"title": "定风波·三月七日", "time": "宋代", "author": "苏轼", "themes": ["宋词三百首", "春天", "写雨", "豪放"], "content": "莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。"}
{"title": "江神子·恨别", "time": "宋代", "author": "苏轼", "themes": ["春天", "离别", "写景", "抒情"], "content": "天涯流落思无穷。既相逢。却匆匆。摧手佳人，和泪折残红。为问东风余几许，春纵在，与谁同。隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。(版本一)天涯流落思无穷！既相逢，却匆匆。携手佳人，和泪折残红。为问东风余几许？春纵在，与谁同！隋堤三月水溶溶。背归鸿，去吴中。回首彭城，清泗与淮通。欲寄相思千点泪，流不到，楚江东。(版本二)"}
{"title": "蝶恋花·京口得乡书", "time": "宋代", "author": "苏轼", "themes": ["送别", "春天", "写景", "抒情", "孤独"], "content": "雨后春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。白首送春拚一醉。东风吹破千行泪。"}
{"title": "点绛唇·红杏飘香", "time": "宋代", "author": "苏轼", "themes": ["春天", "相思"], "content": "红杏飘香，柳含烟翠拖轻缕。水边朱户。尽卷黄昏雨。烛影摇风，一枕伤春绪。归不去。凤楼何处。芳草迷归路。"}
{"title": "诉衷情·小桃灼灼柳鬖鬖", "time": "宋代", "author": "黄庭坚", "themes": ["春天", "写景"], "content": "小桃灼灼柳鬖鬖，春色满江南。雨晴风暖烟淡，天气正醺酣。山泼黛，水挼蓝，翠相搀。歌楼酒旆，故故招人，权典青衫。"}
{"title": "望海潮·洛阳怀古", "time": "宋代", "author": "秦观", "themes": ["宋词三百首", "春天", "追忆", "抒情"], "content": "梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。"}
{"title": "风流子·东风吹碧草", "time": "宋代", "author": "秦观", "themes": ["春天", "羁旅", "怀人", "惆怅"], "content": "东风吹碧草，年华换、行客老沧洲。见梅吐旧英，柳摇新绿，恼人春色，还上枝头，寸心乱，北随云黯黯，东逐水悠悠。斜日半山，暝烟两岸，数声横笛，一叶扁舟。青门同携手，前欢记、浑似梦里扬州。谁念断肠南陌，回首西楼。算天长地久，有时有尽，奈何绵绵，此恨难休。拟待倩人说与，生怕人愁。"}
{"title": "蝶恋花·豆蔻梢头春色浅", "time": "宋代", "author": "谢逸", "themes": ["婉约", "春天", "女子"], "content": "豆蔻梢头春色浅。新试纱衣，拂袖东风软。红日三竿帘幕卷。画楼影里双飞燕。拢鬓步摇青玉碾。缺样花枝，叶叶蜂儿颤。独倚阑干凝望远。一川烟草平如剪。"}
{"title": "菩萨蛮·暄风迟日春光闹", "time": "宋代", "author": "谢逸", "themes": ["春天", "闺怨"], "content": "暄风迟日春光闹。蒲萄水绿摇轻棹。两岸草烟低。青山啼子规。归来愁未寝。黛浅眉痕沁。花影转廊腰。红添酒面潮。"}
{"title": "帝台春·芳草碧色", "time": "宋代", "author": "李甲", "themes": ["春天", "伤春", "怀人"], "content": "芳草碧色，萋萋遍南陌。暖絮乱红，也知人、春愁无力。忆得盈盈拾翠侣，共携赏、凤城寒食。到今来，海角逢春，天涯为客。愁旋释。还似织。泪暗拭。又偷滴。谩伫立、遍倚危阑，尽黄昏，也只是、暮云凝碧。拚则而今已拚了，忘则怎生便忘得。又还问鳞鸿，试重寻消息。"}
{"title": "菩萨蛮·归鸿声断残云碧", "time": "宋代", "author": "李清照", "themes": ["春天", "思乡"], "content": "归鸿声断残云碧。背窗雪落炉烟直。烛底凤钗明。钗头人胜轻。角声催晓漏。曙色回牛斗。春意看花难。西风留旧寒。"}
{"title": "清平乐·风光紧急", "time": "宋代", "author": "朱淑真", "themes": ["送别", "春天", "惜春"], "content": "风光紧急。三月俄三十。拟欲留连计无及。绿野烟愁露泣。倩谁寄语春宵。城头画鼓轻敲。缱绻临歧嘱付，来年早到梅梢。"}
{"title": "子夜吴歌·春歌", "time": "唐代", "author": "李白", "themes": ["唐诗三百首", "春天", "赞美", "女子"], "content": "秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。"}
{"title": "赠钱征君少阳", "time": "唐代", "author": "李白", "themes": ["春天", "抒怀", "感慨"], "content": "白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭水猎，犹可帝王师。"}
{"title": "早春寄王汉阳", "time": "唐代", "author": "李白", "themes": ["春天", "思念"], "content": "闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。"}
{"title": "江南春怀", "time": "唐代", "author": "李白", "themes": ["春天", "感伤", "青春"], "content": "青春几何时，黄鸟鸣不歇。天涯失乡路，江外老华发。心飞秦塞云，影滞楚关月。身世殊烂漫，田园久芜没。岁晏何所从？长歌谢金阙。"}
{"title": "曲江对雨", "time": "唐代", "author": "杜甫", "themes": ["春天", "写景", "抒情"], "content": "城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。"}
{"title": "水槛遣心二首", "time": "唐代", "author": "杜甫", "themes": ["春天", "写景", "写雨", "感慨"], "content": "去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。"}
{"title": "南征", "time": "唐代", "author": "杜甫", "themes": ["春天", "写景", "抒怀", "忧国忧民", "感慨"], "content": "春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。"}
{"title": "春远 / 春运", "time": "唐代", "author": "杜甫", "themes": ["春天", "思乡"], "content": "肃肃花絮晚，菲菲红素轻。日长唯鸟雀，春远独柴荆。数有关中乱，何曾剑外清。故乡归不得，地入亚夫营。"}
{"title": "代春怨", "time": "唐代", "author": "刘方平", "themes": ["春天", "闺怨"], "content": "朝日残莺伴妾啼，开帘只见草萋萋。庭前时有东风入，杨柳千条尽向西。"}
{"title": "峡口送友人", "time": "唐代", "author": "司空曙", "themes": ["离别", "春天"], "content": "峡口花飞欲尽春，天涯去住泪沾巾。来时万里同为客，今日翻成送故人。"}
{"title": "春兴", "time": "唐代", "author": "武元衡", "themes": ["春天", "思乡"], "content": "杨柳阴阴细雨晴，残花落尽见流莺。春风一夜吹乡梦，又逐春风到洛城。"}
{"title": "首春逢耕者", "time": "唐代", "author": "柳宗元", "themes": ["春天", "田园", "思乡"], "content": "南楚春候早，余寒已滋荣。土膏释原野，白蛰竞所营。缀景未及郊，穑人先偶耕。园林幽鸟啭，渚泽新泉清。农事诚素务，羁囚阻平生。故池想芜没，遗亩当榛荆。慕隐既有系，图功遂无成。聊从田父言，款曲陈此情。眷然抚耒耜，回首烟云横。"}
{"title": "杭州春望", "time": "唐代", "author": "白居易", "themes": ["春天"], "content": "望海楼明照曙霞，护江堤白踏晴沙。涛声夜入伍员庙，柳色春藏苏小家。红袖织绫夸柿蒂，青旗沽酒趁梨花。谁开湖寺西南路，草绿裙腰一道斜。"}
{"title": "南湖早春", "time": "唐代", "author": "白居易", "themes": ["春天", "写水", "写景", "抒情"], "content": "风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。"}
{"title": "天津桥望春", "time": "唐代", "author": "雍陶", "themes": ["春天"], "content": "津桥春水浸红霞，烟柳风丝拂岸斜。翠辇不来金殿闭，宫莺衔出上阳花。"}
{"title": "春园即事", "time": "唐代", "author": "王维", "themes": ["写景", "田园", "春天"], "content": "宿雨乘轻屐，春寒著弊袍。开畦分白水，间柳发红桃。草际成棋局，林端举桔槔。还持鹿皮几，日暮隐蓬蒿。"}
{"title": "春中田园作", "time": "唐代", "author": "王维", "themes": ["春天", "田园", "写景"], "content": "屋上春鸠鸣，村边杏花白。持斧伐远扬，荷锄觇泉脉。归燕识故巢，旧人看新历。临觞忽不御，惆怅远行客。"}
{"title": "春怨", "time": "唐代", "author": "郑愔", "themes": ["春天", "闺怨"], "content": "春朝物候妍，愁妇镜台前。风吹数蝶乱，露洗百花鲜。试出褰罗幌，还来著锦筵。曲中愁夜夜，楼上别年年。不及随萧史，高飞向紫烟。"}
{"title": "岁晚还京台望城阙成口号先赠交亲", "time": "唐代", "author": "卢僎", "themes": ["春天", "写景", "抒情"], "content": "紫陌开行树，朱城出晚霞。犹怜惯去国，疑是梦还家。风弱知催柳，林青觉待花。交亲望归骑，几处拥年华。"}
{"title": "边词", "time": "唐代", "author": "张敬忠", "themes": ["边塞", "春天"], "content": "五原春色旧来迟，二月垂杨未挂丝。即今河畔冰开日，正是长安花落时。"}
{"title": "春日京中有怀", "time": "唐代", "author": "杜审言", "themes": ["春天", "孤独", "思念"], "content": "今年游寓独游秦，愁思看春不当春。上林苑里花徒发，细柳营前叶漫新。公子南桥应尽兴，将军西第几留宾。寄语洛城风日道，明年春色倍还人。"}
{"title": "渡湘江", "time": "唐代", "author": "杜审言", "themes": ["春天"], "content": "迟日园林悲昔游，今春花鸟作边愁。独怜京国人南窜，不似湘江水北流。"}
{"title": "落花落", "time": "唐代", "author": "王勃", "themes": ["春天", "写花", "伤怀", "青春"], "content": "落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。"}
{"title": "仲春郊外", "time": "唐代", "author": "王勃", "themes": ["春天", "抒情"], "content": "东园垂柳径，西堰落花津。物色连三月，风光绝四邻。鸟飞村觉曙，鱼戏水知春。初晴山院里，何处染嚣尘。"}
{"title": "溱洧", "time": "先秦", "author": null, "themes": ["诗经", "民谣", "春天", "爱情"], "content": "溱与洧，方涣涣兮。士与女，方秉蕑兮。女曰观乎？士曰既且，且往观乎？洧之外，洵訏且乐。维士与女，伊其相谑，赠之以勺药。溱与洧，浏其清矣。士与女，殷其盈矣。女曰观乎？士曰既且，且往观乎？洧之外，洵訏且乐。维士与女，伊其将谑，赠之以勺药。"}
{"title": "浩歌", "time": "唐代", "author": "李贺", "themes": ["春天", "写景", "抒怀"], "content": "南风吹山作平地，帝遣天吴移海水。王母桃花千遍红，彭祖巫咸几回死？青毛骢马参差钱，娇春杨柳含缃烟。筝人劝我金屈卮，神血未凝身问谁？不须浪饮丁都护，世上英雄本无主。买丝绣作平原君，有酒唯浇赵州土。漏催水咽玉蟾蜍，卫娘发薄不胜梳。羞见秋眉换新绿，二十男儿那刺促？"}
{"title": "和晋陵陆丞早春游望", "time": "唐代", "author": "杜审言", "themes": ["唐诗三百首", "春天", "思乡", "伤怀"], "content": "独有宦游人，偏惊物候新。云霞出海曙，梅柳渡江春。淑气催黄鸟，晴光转绿蘋。忽闻歌古调，归思欲沾巾。"}
{"title": "喜张沨及第", "time": "唐代", "author": "赵嘏", "themes": ["春天"], "content": "春雪满空来，触处似花开。不知园里树，若个是真梅。"}
{"title": "题农父庐舍", "time": "唐代", "author": "丘为", "themes": ["春天", "农民", "生活"], "content": "东风何时至？已绿湖上山。湖上春既早，田家日不闲。沟塍流水处，耒耜平芜间。薄暮饭牛罢，归来还闭关。"}
{"title": "春草宫怀古", "time": "唐代", "author": "刘长卿", "themes": ["春天", "写景"], "content": "君王不可见，芳草旧宫春。犹带罗裙色，青青向楚人。"}
{"title": "春江花月夜", "time": "唐代", "author": "张若虚", "themes": ["春天", "写花", "月亮", "思念"], "content": "春江潮水连海平，海上明月共潮生。滟滟随波千万里，何处春江无月明!江流宛转绕芳甸，月照花林皆似霰;空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月？江月何年初照人？人生代代无穷已，江月年年望相似。(望相似一作“只相似”)不知江月待何人，但见长江送流水。白云一片去悠悠，青枫浦上不胜愁。谁家今夜扁舟子？何处相思明月楼？可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜闲潭梦落花，可怜春半不还家。江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。(落月一作：落花)"}
{"title": "春行即兴", "time": "唐代", "author": "李华", "themes": ["春天", "写景", "感伤"], "content": "宜阳城下草萋萋，涧水东流复向西。芳树无人花自落，春山一路鸟空啼。"}
{"title": "春中喜王九相寻 / 晚春", "time": "唐代", "author": "孟浩然", "themes": ["春天"], "content": "二月湖水清，家家春鸟鸣。林花扫更落，径草踏还生。酒伴来相命，开尊共解酲。当杯已入手，歌妓莫停声。"}
{"title": "清明日自西午桥至瓜岩村有怀", "time": "唐代", "author": "张继", "themes": ["春天", "感伤"], "content": "晚霁龙门雨，春生汝穴风。鸟啼官路静，花发毁垣空。鸣玉惭时辈，垂丝学老翁。旧游人不见，惆怅洛城东。"}
{"title": "春思二首", "time": "唐代", "author": "贾至", "themes": ["春天", "闺怨", "写景"], "content": "草色青青柳色黄，桃花历乱李花香。东风不为吹愁去，春日偏能惹恨长。红粉当垆弱柳垂，金花腊酒解酴醿。笙歌日暮能留客，醉杀长安轻薄儿。"}
{"title": "绝句二首", "time": "唐代", "author": "杜甫", "themes": ["写景", "春天", "山水", "思乡"], "content": "迟日江山丽，春风花草香。泥融飞燕子，沙暖睡鸳鸯。江碧鸟逾白，山青花欲燃。今春看又过，何日是归年。"}
{"title": "江畔独步寻花七绝句", "time": "唐代", "author": "杜甫", "themes": ["春天", "写花", "写景", "喜悦"], "content": "江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。"}
{"title": "丽春", "time": "唐代", "author": "杜甫", "themes": ["春天"], "content": "百草竞春华，丽春应最胜。少须颜色好，多漫枝条剩。纷纷桃李枝，处处总能移。如何此贵重？却怕有人知。"}
{"title": "送王牧往吉州谒王使君叔", "time": "唐代", "author": "李嘉祐", "themes": ["春天", "送别", "惜别"], "content": "细草绿汀洲，王孙耐薄游。年华初冠带，文体旧弓裘。野渡花争发，春塘水乱流。使君怜小阮，应念倚门愁。"}
{"title": "山房春事二首", "time": "唐代", "author": "岑参", "themes": ["春天"], "content": "风恬日暖荡春光，戏蝶游蜂乱入房。数枝门柳低衣桁，一片山花落笔床。梁园日暮乱飞鸦，极目萧条三两家。庭树不知人去尽，春来还发旧时花。"}
{"title": "东郊", "time": "唐代", "author": "韦应物", "themes": ["唐诗三百首", "春天", "生活"], "content": "吏舍跼终年，出郊旷清曙。杨柳散和风，青山澹吾虑。依丛适自憩，缘涧还复去。微雨霭芳原，春鸠鸣何处。乐幽心屡止，遵事迹犹遽。终罢斯结庐，慕陶直可庶。"}
{"title": "送郄昂谪巴中", "time": "唐代", "author": "李白", "themes": ["春天"], "content": "瑶草寒不死，移植沧江滨。东风洒雨露，会入天地春。予若洞庭叶，随波送逐臣。思归未可得，书此谢情人。"}
{"title": "折杨柳", "time": "唐代", "author": "李白", "themes": ["春天", "女子", "思念"], "content": "垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。"}
{"title": "阳春歌", "time": "唐代", "author": "李白", "themes": ["春天", "惜春"], "content": "长安白日照春空，绿杨结烟垂袅风。披香殿前花始红，流芳发色绣户中。绣户中，相经过。飞燕皇后轻身舞，紫宫夫人绝世歌。圣君三万六千日，岁岁年年奈乐何。"}
{"title": "春思", "time": "唐代", "author": "皇甫冉", "themes": ["唐诗三百首", "妇女", "春天", "闺怨", "思念"], "content": "莺啼燕语报新年，马邑龙堆路几千。家住层城临汉苑，心随明月到胡天。(层城一作：秦城)机中锦字论长恨，楼上花枝笑独眠。为问元戎窦车骑，何时返旆勒燕然。"}
{"title": "春词二首", "time": "唐代", "author": "常建", "themes": ["春天", "写景"], "content": "菀菀黄柳丝，濛濛杂花垂。日高红妆卧，倚对春光迟。宁知傍淇水，騕褭黄金羁。翳翳陌上桑，南枝交北堂。美人金梯出，素手自提筐。非但畏蚕饥，盈盈娇路傍。"}
{"title": "闺怨", "time": "唐代", "author": "王昌龄", "themes": ["唐诗三百首", "春天", "妇女", "闺怨"], "content": "闺中少妇不知愁，春日凝妆上翠楼。忽见陌头杨柳色，悔教夫婿觅封侯。"}
{"title": "钓鱼湾", "time": "唐代", "author": "储光羲", "themes": ["春天", "爱情"], "content": "垂钓绿湾春，春深杏花乱。潭清疑水浅，荷动知鱼散。日暮待情人，维舟绿杨岸。"}
{"title": "忆江南词三首", "time": "唐代", "author": "白居易", "themes": ["写景", "地名", "春天"], "content": "江南好，风景旧曾谙；日出江花红胜火，春来江水绿如蓝。能不忆江南？江南忆，最忆是杭州；山寺月中寻桂子，郡亭枕上看潮头。何日更重游！江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！"}
{"title": "春词", "time": "唐代", "author": "白居易", "themes": ["春天", "女子", "闺怨"], "content": "低花树映小妆楼，春入眉心两点愁。斜倚栏干背鹦鹉，思量何事不回头。"}
{"title": "春题湖上", "time": "唐代", "author": "白居易", "themes": ["春天", "西湖"], "content": "湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半勾留是此湖。"}
{"title": "早兴", "time": "唐代", "author": "白居易", "themes": ["春天", "写景", "生活"], "content": "晨光出照屋梁明，初打开门鼓一声。犬上阶眠知地湿，鸟临窗语报天晴。半销宿酒头仍重，新脱冬衣体乍轻。睡觉心空思想尽，近来乡梦不多成。"}
{"title": "长安春", "time": "唐代", "author": "白居易", "themes": ["春天"], "content": "青门柳枝软无力，东风吹作黄金色。街东酒薄醉易醒，满眼春愁销不得。"}
{"title": "和乐天春词 / 春词", "time": "唐代", "author": "刘禹锡", "themes": ["唐诗三百首", "春天", "女子", "孤独"], "content": "新妆宜面下朱楼，深锁春光一院愁。行到中庭数花朵，蜻蜓飞上玉搔头。"}
{"title": "春别曲", "time": "唐代", "author": "张籍", "themes": ["春天", "长江"], "content": "长江春水绿堪染，莲叶出水大如钱。江头橘树君自种，那不长系木兰船。"}
{"title": "元日感怀", "time": "唐代", "author": "刘禹锡", "themes": ["春天", "节日"], "content": "振蛰春潜至，湘南人未归。身加一日长，心觉去年非。燎火委虚烬，儿童炫彩衣。异乡无旧识，车马到门稀。"}
{"title": "柳州二月榕叶落尽偶题", "time": "唐代", "author": "柳宗元", "themes": ["写景", "春天", "抒情"], "content": "宦情羁思共凄凄，春半如秋意转迷。山城过雨百花尽，榕叶满庭莺乱啼。"}
{"title": "晚春二首·其二", "time": "唐代", "author": "韩愈", "themes": ["春天"], "content": "谁收春色将归去，慢绿妖红半不存。榆荚只能随柳絮，等闲撩乱走空园。"}
{"title": "城东早春", "time": "唐代", "author": "杨巨源", "themes": ["春天", "写景", "哲理"], "content": "诗家清景在新春，绿柳才黄半未匀。若待上林花似锦，出门俱是看花人。"}
{"title": "早春呈水部张十八员外二首", "time": "唐代", "author": "韩愈", "themes": ["春天", "写景", "抒情"], "content": "天街小雨润如酥，草色遥看近却无。最是一年春好处，绝胜烟柳满皇都。莫道官忙身老大，即无年少逐春心。凭君先到江头看，柳色如今深未深。"}
{"title": "晚春二首·其一", "time": "唐代", "author": "韩愈", "themes": ["春天", "哲理"], "content": "草树知春不久归，百般红紫斗芳菲。(草树一作：草木)杨花榆荚无才思，惟解漫天作雪飞。"}
{"title": "春雪", "time": "唐代", "author": "韩愈", "themes": ["春天", "写雪"], "content": "新年都未有芳华，二月初惊见草芽。白雪却嫌春色晚，故穿庭树作飞花。"}
{"title": "感春五首", "time": "唐代", "author": "韩愈", "themes": ["春天", "写景", "抒情"], "content": "辛夷高花最先开，青天露坐始此回。已呼孺人戛鸣瑟，更遣稚子传清杯。选壮军兴不为用，坐狂朝论无由陪。如今到死得闲处，还有诗赋歌康哉。洛阳东风几时来，川波岸柳春全回。宫门一锁不复启，虽有九陌无尘埃。策马上桥朝日出，楼阙赤白正崔嵬。孤吟屡阕莫与和，寸恨至短谁能裁。春田可耕时已催，王师北讨何当回。放车载草农事济，战马苦饥谁念哉。蔡州纳节旧将死，起居谏议联翩来。朝廷未省有遗策，肯不垂意瓶与罍。前随杜尹拜表回，笑言溢口何欢咍。孔丞别我适临汝，风骨峭峻遗尘埃。音容不接只隔夜，凶讣讵可相寻来。天公高居鬼神恶，欲保性命诚难哉。辛夷花房忽全开，将衰正盛须频来。清晨辉辉烛霞日，薄暮耿耿和烟埃。朝明夕暗已足叹，况乃满地成摧颓。迎繁送谢别有意，谁肯留恋少环回。"}
{"title": "春山夜月", "time": "唐代", "author": "于良史", "themes": ["春天", "山水", "月亮"], "content": "春山多胜事，赏玩夜忘归。掬水月在手，弄花香满衣。兴来无远近，欲去惜芳菲。南望鸣钟处，楼台深翠微。"}
{"title": "兰溪棹歌", "time": "唐代", "author": "戴叔伦", "themes": ["春天", "写景", "山水", "地名"], "content": "凉月如眉挂柳湾，越中山色镜中看。兰溪三日桃花雨，半夜鲤鱼来上滩。"}
{"title": "苏溪亭", "time": "唐代", "author": "戴叔伦", "themes": ["春天", "闺怨"], "content": "苏溪亭上草漫漫，谁倚东风十二阑。燕子不归春事晚，一汀烟雨杏花寒。"}
{"title": "虞美人·风回小院庭芜绿", "time": "五代", "author": "李煜", "themes": ["宋词三百首", "春天", "写景"], "content": "风回小院庭芜绿，柳眼春相续。凭阑半日独无言，依旧竹声新月似当年。笙歌未散尊罍在，池面冰初解。烛明香暗画堂深，满鬓青霜残雪思难任。"}
{"title": "清平乐·别来春半", "time": "五代", "author": "李煜", "themes": ["宋词三百首", "春天", "写景", "思乡"], "content": "别来春半，触目柔肠断。砌下落梅如雪乱，拂了一身还满。(肠断一作：愁肠断)雁来音信无凭，路遥归梦难成。离恨恰如春草，更行更远还生。"}
{"title": "春宫怨", "time": "唐代", "author": "杜荀鹤", "themes": ["唐诗三百首", "春天", "写景", "女子"], "content": "早被婵娟误，欲妆临镜慵。承恩不在貌，教妾若为容。风暖鸟声碎，日高花影重。年年越溪女，相忆采芙蓉。"}
{"title": "春送僧", "time": "唐代", "author": "贯休", "themes": ["春天", "送别", "写景"], "content": "蜀魄关关花雨深，送师冲雨到江浔。不能更折江头柳，自有青青松柏心。"}
{"title": "山居示灵澈上人", "time": "唐代", "author": "皎然", "themes": ["春天", "写景"], "content": "晴明路出山初暖，行踏春芜看茗归。乍削柳枝聊代札，时窥云影学裁衣。身闲始觉隳名是，心了方知苦行非。外物寂中谁似我，松声草色共无机。"}
{"title": "春日山中对雪有作", "time": "唐代", "author": "杜荀鹤", "themes": ["春天", "写雪", "喜悦"], "content": "竹树无声或有声，霏霏漠漠散还凝。岭梅谢后重妆蕊，岩水铺来却结冰。牢系鹿儿防猎客，满添茶鼎候吟僧。好将膏雨同功力，松径莓苔又一层。"}
{"title": "雨晴", "time": "唐代", "author": "王驾", "themes": ["惜春", "春天", "写雨", "写景"], "content": "雨前初见花间蕊，雨后兼无叶里花。蛱蝶飞来过墙去，却疑春色在邻家。(版本一)雨前初见花间蕊，雨后全无叶底花。蜂蝶纷纷过墙去，却疑春色在邻家。(版本二)"}
{"title": "春夕", "time": "唐代", "author": "崔涂", "themes": ["春天", "写景", "思乡"], "content": "水流花谢两无情，送尽东风过楚城。胡蝶梦中家万里，子规枝上月三更。故园书动经年绝，华发春唯满镜生。自是不归归便得，五湖烟景有谁争。"}
{"title": "中年", "time": "唐代", "author": "郑谷", "themes": ["春天", "追忆", "愁绪"], "content": "漠漠秦云淡淡天，新年景象入中年。情多最恨花无语，愁破方知酒有权。苔色满墙寻故第，雨声一夜忆春田。衰迟自喜添诗学，更把前题改数联。"}
{"title": "春日秦国怀古", "time": "唐代", "author": "周朴", "themes": ["春天", "怀古", "伤怀"], "content": "荒郊一望欲消魂，泾水萦纡傍远村。牛马放多春草尽，原田耕破古碑存。云和积雪苍山晚，烟伴残阳绿树昏。数里黄沙行客路，不堪回首思秦原。"}
{"title": "春草", "time": "唐代", "author": "唐彦谦", "themes": ["春天"], "content": "天北天南绕路边，托根无处不延绵。萋萋总是无情物，吹绿东风又一年。"}
{"title": "独望", "time": "唐代", "author": "司空图", "themes": ["春天", "写景"], "content": "绿树连村暗，黄花出陌稀。远陂春草绿，犹有水禽飞。"}
{"title": "惜春词", "time": "唐代", "author": "温庭筠", "themes": ["春天", "女子", "感伤"], "content": "百舌问花花不语，低回似恨横塘雨。蜂争粉蕊蝶分香，不似垂杨惜金缕。愿君留得长妖韶，莫逐东风还荡摇。秦女含颦向烟月，愁红带露空迢迢。"}
{"title": "春洲曲", "time": "唐代", "author": "温庭筠", "themes": ["春天", "写景"], "content": "韶光染色如蛾翠，绿湿红鲜水容媚。苏小慵多兰渚闲，融融浦日鵁鶄寐。紫骝蹀躞金衔嘶，堤上扬鞭烟草迷。门外平桥连柳堤，归来晚树黄莺啼。"}
{"title": "三月晦日赠刘评事 / 三月晦日送春", "time": "唐代", "author": "贾岛", "themes": ["春天", "惜春"], "content": "三月正当三十日，风光别我苦吟身。共君今夜不须睡，未到晓钟犹是春。"}
{"title": "叹花 / 怅诗", "time": "唐代", "author": "杜牧", "themes": ["春天", "写景", "抒情"], "content": "自是寻春去校迟，不须惆怅怨芳时。狂风落尽深红色，绿叶成阴子满枝。"}
{"title": "送蜀客", "time": "唐代", "author": "雍陶", "themes": ["春天", "思乡"], "content": "剑南风景腊前春，山鸟江风得雨新。莫怪送君行较远，自缘身是忆归人。"}
{"title": "城西访友人别墅", "time": "唐代", "author": "雍陶", "themes": ["春天"], "content": "澧水桥西小路斜，日高犹未到君家。村园门巷多相似，处处春风枳壳花。"}
{"title": "减字木兰花·莺初解语", "time": "宋代", "author": "苏轼", "themes": ["春天", "惜春"], "content": "莺初解语，最是一年春好处。微雨如酥，草色遥看近却无。休辞醉倒，花不看开人易老。莫待春回，颠倒红英间绿苔。"}
{"title": "减字木兰花·立春", "time": "宋代", "author": "苏轼", "themes": ["春天", "写景", "抒怀"], "content": "春牛春杖。无限春风来海上。便与春工。染得桃红似肉红。春幡春胜。一阵春风吹酒醒。不似天涯。卷起杨花似雪花。"}
{"title": "望江南·超然台作", "time": "宋代", "author": "苏轼", "themes": ["春天", "写景", "抒情", "思乡"], "content": "春未老，风细柳斜斜。试上超然台上看，半壕春水一城花。烟雨暗千家。寒食后，酒醒却咨嗟。休对故人思故国，且将新火试新茶。诗酒趁年华。"}
{"title": "一丛花·今年春浅侵年", "time": "宋代", "author": "苏轼", "themes": ["春天", "写景", "抒情"], "content": "今年春浅腊侵年。冰雪破春妍。东风有信无人见，露微意、柳际花边。寒夜纵长，孤衾易暖，钟鼓渐清圆。朝来初日半含山。楼阁淡疏烟。游人便作寻芳计，小桃杏、应已争先。衰病少情，疏慵自放，惟爱日高眠。"}
{"title": "清商怨·庭花香信尚浅", "time": "宋代", "author": "晏几道", "themes": ["春天", "妇女", "相思"], "content": "庭花香信尚浅。最玉楼先暖。梦觉春衾，江南依旧远。回纹锦字暗剪。谩寄与、也应归晚。要问相思，天涯犹自短。"}
{"title": "御街行·街南绿树春饶絮", "time": "宋代", "author": "晏几道", "themes": ["春天", "写景", "惜别"], "content": "街南绿树春饶絮。雪满游春路。树头花艳杂娇云，树底人家朱户。北楼闲上，疏帘高卷，直见街南树。阑干倚尽犹慵去。几度黄昏雨。晚春盘马踏青苔，曾傍绿阴深驻。落花犹在，香屏空掩，人面知何处。"}
{"title": "鹧鸪天·十里楼台倚翠微", "time": "宋代", "author": "晏几道", "themes": ["春天", "羁旅", "写鸟"], "content": "十里楼台倚翠微。百花深处杜鹃啼。殷勤自与行人语，不似流莺取次飞。惊梦觉，弄晴时。声声只道不如归。天涯岂是无归意，争奈归期未可期。"}
{"title": "生查子·落梅庭榭香", "time": "宋代", "author": "晏几道", "themes": ["春天", "写景", "思乡"], "content": "落梅庭榭香，芳草池塘绿。春恨最关情，日过阑干曲。几时花里闲，看得花枝足。醉后莫思家，借取师师宿。"}
{"title": "玉楼春·春恨", "time": "宋代", "author": "晏殊", "themes": ["春天", "思念", "爱情", "人生"], "content": "绿杨芳草长亭路，年少抛人容易去。楼头残梦五更钟，花底离愁三月雨。无情不似多情苦，一寸还成千万缕。天涯地角有穷时，只有相思无尽处。"}
{"title": "踏莎行·小径红稀", "time": "宋代", "author": "晏殊", "themes": ["婉约", "春天", "写景", "抒情"], "content": "小径红稀，芳郊绿遍。高台树色阴阴见。春风不解禁杨花，蒙蒙乱扑行人面。翠叶藏莺，朱帘隔燕。炉香静逐游丝转。一场愁梦酒醒时，斜阳却照深深院。"}
{"title": "谢池春慢·玉仙观道中逢谢媚卿", "time": "宋代", "author": "张先", "themes": ["春天", "写景", "惜春", "爱情"], "content": "缭墙重院，时闻有、啼莺到。绣被掩余寒，画幕明新晓。朱槛连空阔，飞絮无多少。径莎平，池水渺。日长风静，花影闲相照。尘香拂马，逢谢女、城南道。秀艳过施粉，多媚生轻笑。斗色鲜衣薄，碾玉双蝉小。欢难偶，春过了。琵琶流怨，都入相思调。"}
{"title": "王孙游", "time": "南北朝", "author": "谢朓", "themes": ["古诗三百首", "春天", "写景", "惜时"], "content": "绿草蔓如丝，杂树红英发。无论君不归，君归芳已歇。"}
{"title": "登池上楼", "time": "魏晋", "author": "谢灵运", "themes": ["春天", "写景", "抒情"], "content": "潜虬媚幽姿，飞鸿响远音。薄霄愧云浮，栖川怍渊沉。进德智所拙，退耕力不任。徇禄反穷海，卧疴对空林。衾枕昧节候，褰开暂窥临。倾耳聆波澜，举目眺岖嵚。初景革绪风，新阳改故阴。池塘生春草，园柳变鸣禽。祁祁伤豳歌，萋萋感楚吟。索居易永久，离群难处心。持操岂独古，无闷征在今。"}
{"title": "鱼游春水·秦楼东风里", "time": "宋代", "author": null, "themes": ["婉约", "闺怨", "春天", "思念"], "content": "秦楼东风里，燕子还来寻旧垒。馀塞犹峭，红日薄侵罗绮。嫩草方抽玉茵，媚柳轻窣黄金蕊。莺啭上林，鱼游春水。几曲阑干遍倚，又是一番新桃李。佳人应怪归迟，梅妆泪洗。凤箫声绝沉孤雁，望断清波无双鲤。云山万重，寸心千里。"}
{"title": "清平乐·春光欲暮", "time": "唐代", "author": "毛熙震", "themes": ["婉约", "春天", "写景", "闺怨"], "content": "春光欲暮，寂寞闲庭户。粉蝶双双穿槛舞，帘卷晚天疏雨。含愁独倚闺帏，玉炉烟断香微。正是销魂时节，东风满树花飞。"}
{"title": "倦寻芳·香泥垒燕", "time": "宋代", "author": "卢祖皋", "themes": ["春天", "写景", "闺怨", "怀念"], "content": "香泥垒燕，密叶巢莺，春晦寒浅。花径风柔，著地舞茵红软。斗草烟欺罗袂薄，秋千影落春游倦。醉归来，记宝帐歌慵，锦屏香暖。别来怅、光阴容易，还又酴醿，牡丹开遍。妒恨疏狂，那更柳花迎面。鸿羽难凭芳信短，长安犹近归期远。倚危楼，但镇日、绣帘高卷。"}
{"title": "夜行船·正月十八日闻卖杏花有感", "time": "宋代", "author": "史达祖", "themes": ["婉约", "春天", "怀人"], "content": "不剪春衫愁意态。过收灯、有些寒在。小雨空帘，无人深巷，已早杏花先卖。白发潘郎宽沈带。怕看山、忆他眉黛。草色拖裙，烟光惹鬓，常记故园挑菜。"}
{"title": "寿楼春·寻春服感念", "time": "宋代", "author": "史达祖", "themes": ["春天", "悼亡"], "content": "裁春衫寻芳。记金刀素手，同在晴窗。几度因风残絮，照花斜阳。谁念我，今无裳？自少年、消磨疏狂。但听雨挑灯，攲床病酒，多梦睡时妆。飞花去，良宵长。有丝阑旧曲，金谱新腔。最恨湘云人散，楚兰魂伤。身是客、愁为乡。算玉箫、犹逢韦郎。近寒食人家，相思未忘苹藻香。"}
{"title": "浣溪沙·泉湖道中赴闽宪别诸君", "time": "宋代", "author": "辛弃疾", "themes": ["春天", "写景", "抒情"], "content": "细听春山杜宇啼。一声声是送行诗。朝来白鸟背人飞。对郑子真岩石卧，趁陶元亮菊花期。而今堪诵北山移。"}
{"title": "浣溪沙·偕叔高子似宿山寺戏作", "time": "宋代", "author": "辛弃疾", "themes": ["春天", "写景", "抒怀"], "content": "花向今朝粉面匀。柳因何事翠眉颦。东风吹雨细於尘。自笑好山如好色，只今怀树更怀人。闲愁闲恨一番新。"}
{"title": "鹧鸪天·嫩绿重重看得成", "time": "宋代", "author": "范成大", "themes": ["春天", "写景", "抒情", "愁绪"], "content": "嫩绿重重看得成。曲阑幽槛小红英。酴醿架上蜂儿闹，杨柳行间燕子轻。春婉娩，客飘零。残花浅酒片时清。一杯且贾明朝事，送了斜阳月又生。"}
{"title": "眼儿媚·酣酣日脚紫烟浮", "time": "宋代", "author": "范成大", "themes": ["婉约", "春天"], "content": "酣酣日脚紫烟浮，妍暖破轻裘。困人天色，醉人花气，午梦扶头。春慵恰似春塘水，一片縠纹愁。溶溶泄泄，东风无力，欲皱还休。"}
{"title": "江城子·赏春", "time": "宋代", "author": "朱淑真", "themes": ["春天", "回忆", "感伤"], "content": "斜风细雨作春寒，对尊前，忆前欢。曾把梨花，寂寞泪阑干。芳草断烟南浦路，和别泪，看青山。昨宵结得梦夤缘，水云间，悄无言。争奈醒来，愁恨又依然。展转衾裯空懊恼，天易见，见伊难。"}
{"title": "减字木兰花·斜红叠翠", "time": "宋代", "author": "向子諲", "themes": ["春天", "写景", "感伤"], "content": "公下世。此词，公之绝笔也斜红叠翠。何许花神来献瑞。粲粲裳衣。割得天孙锦一机。真香妙质。不耐世间风与日。着意遮围。莫放春光造次归。"}
{"title": "如梦令·门外绿阴千顷", "time": "宋代", "author": "曹组", "themes": ["婉约", "春天", "写景"], "content": "门外绿阴千顷，两两黄鹂相应。睡起不胜情，行到碧梧金井。人静，人静。风动一庭花影。"}
{"title": "小重山·春到长门春草青", "time": "宋代", "author": "李清照", "themes": ["春天", "写景", "月亮", "惜春"], "content": "春到长门春草青，江梅些子破，未开匀。碧云笼碾玉成尘，留晓梦，惊破一瓯春。花影压重门，疏帘铺淡月，好黄昏。二年三度负东君，归来也，著意过今春。"}
{"title": "点绛唇·云透斜阳", "time": "宋代", "author": "曹组", "themes": ["春天", "写景", "惜春", "怀人"], "content": "云透斜阳，半楼红影明窗户。暮山无数。归雁愁还去。十里平芜，花远重重树。空凝伫。故人何处。可惜春将暮。"}
{"title": "金凤钩·送春", "time": "宋代", "author": "晁补之", "themes": ["春天"], "content": "春辞我，向何处？怪草草、夜来风雨。一簪华发，少欢饶恨，无计殢春且住。春回常恨寻无路，试向我、小园徐步。一栏红药，倚风含露。春自未曾归去。"}
{"title": "瑞龙吟·大石春景", "time": "宋代", "author": "周邦彦", "themes": ["宋词三百首", "春天", "写景", "抱负"], "content": "章台路。还见褪粉梅梢，试花桃树。愔愔坊陌人家，定巢燕子，归来旧处。黯凝伫。因念个人痴小，乍窥门户。侵晨浅约宫黄，障风映袖，盈盈笑语。前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。"}
{"title": "青玉案·凌波不过横塘路", "time": "宋代", "author": "贺铸", "themes": ["宋词三百首", "婉约", "春天", "写景", "爱情", "相思"], "content": "凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。(版本一)凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。(版本二)"}
{"title": "好事近·梦中作", "time": "宋代", "author": "秦观", "themes": ["春天", "写雨", "写花", "抒怀"], "content": "春路雨添花，花动一山春色。行到小溪深处，有黄鹂千百。飞云当面化龙蛇，夭矫转空碧。醉卧古藤阴下，了不知南北。"}
{"title": "送春", "time": "宋代", "author": "王令", "themes": ["古诗三百首", "春天", "写景", "惜春"], "content": "三月残花落更开，小檐日日燕飞来。子规夜半犹啼血，不信东风唤不回。"}
{"title": "立春偶成", "time": "宋代", "author": "张栻", "themes": ["古诗三百首", "春天"], "content": "律回岁晚冰霜少，春到人间草木知。便觉眼前生意满，东风吹水绿参差。"}
{"title": "祝英台近·剪鲛绡", "time": "清代", "author": "文廷式", "themes": ["婉约", "春天", "写景", "抒怀"], "content": "剪鲛绡，传燕语，黯黯碧草暮。愁望春归，春到更无绪。园林红紫千千，放教狼藉，休但怨、连番风雨。谢桥路，十载重约钿车，惊心旧游误。玉佩尘生，此恨奈何许！倚楼极目天涯，天涯尽处，算只有濛濛飞絮。"}
{"title": "阳春曲·春景", "time": "元代", "author": "胡祗遹", "themes": ["春天"], "content": "几枝红雪墙头杏，数点青山屋上屏。一春能得几晴明？三月景，宜醉不宜醒。残花酝酿蜂儿蜜，细雨调和燕子泥。绿窗春睡觉来迟。谁唤起？窗外晓莺啼。一帘红雨桃花谢，十里清阴柳影斜。洛阳花酒一时别。春去也，闲煞旧蜂蝶。"}
{"title": "春愁", "time": "清代", "author": "丘逢甲", "themes": ["古诗三百首", "春天", "爱国", "感伤"], "content": "春愁难遣强看山，往事惊心泪欲潸。四百万人同一哭，去年今日割台湾。"}
{"title": "惠崇春江晚景二首 / 惠崇春江晓景二首", "time": "宋代", "author": "苏轼", "themes": ["古诗三百首", "写景", "春天", "写水"], "content": "竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。"}
{"title": "新雷", "time": "清代", "author": "张维屏", "themes": ["春天"], "content": "造物无言却有情，每于寒尽觉春生。千红万紫安排著，只待新雷第一声。"}
{"title": "浣溪沙·散步山前春草香", "time": "宋代", "author": "张淑芳", "themes": ["女子", "春天", "生活", "孤独"], "content": "散步山前春草香。朱阑绿水绕吟廊。花枝惊堕绣衣裳。或定或摇江上柳，为鸾为凤月中篁。为谁掩抑锁芸窗。"}
{"title": "临江仙·西湖春泛", "time": "宋代", "author": "赵溍", "themes": ["纪游", "春天", "西湖", "写景", "抒怀"], "content": "堤曲朱墙近远，山明碧瓦高低。好风二十四花期。骄总穿柳去，文艗挟春飞。箫鼓晴雷殷殷，笑歌香雾霏霏，间情不受酒禁持。断肠无立处，斜日欲归时。"}
{"title": "好事近·花底一声莺", "time": "宋代", "author": "刘翰", "themes": ["春天", "写花", "写鸟"], "content": "花底一声莺，花上半钩斜月。月落乌啼何处，点飞英如雪。东风吹尽去年愁，解放丁香结。惊动小亭红雨，舞双双金蝶。"}
{"title": "减字木兰花·春情", "time": "宋代", "author": "王安国", "themes": ["春天", "写景", "羁旅", "相思"], "content": "画桥流水。雨湿落红飞不起。月破黄昏。帘里馀香马上闻。徘徊不语。今夜梦魂何处去。不似垂杨。犹解飞花入洞房。"}
{"title": "燕归梁·春愁", "time": "宋代", "author": "石延年", "themes": ["春天", "追忆"], "content": "芳草年年惹恨幽。想前事悠悠。伤春伤别几时休。算从古、为风流。春山总把，深匀翠黛，千叠在眉头。不知供得几多愁。更斜日、凭危楼。"}
{"title": "卜算子·春情", "time": "宋代", "author": "秦湛", "themes": ["春天", "写景", "思念"], "content": "春透水波明，寒峭花枝瘦。极目烟中百尺楼，人在楼中否。四和袅金凫，双陆思纤手。捻倩东风浣此情，情更浓于酒。"}
{"title": "莺啼序·春晚感怀", "time": "宋代", "author": "吴文英", "themes": ["宋词三百首", "春天", "悼亡"], "content": "残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。十载西湖，傍柳系马，趁娇尘软雾。溯红渐招入仙溪，锦儿偷寄幽素，倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿。记当时、短楫桃根渡，青楼仿佛，临分败壁题诗，泪墨惨淡尘土。危亭望极，草色天涯，叹鬓侵半苎。暗点检、离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沉过雁。漫相思、弹入哀筝柱。伤心千里江南，怨曲重招，断魂在否？"}
{"title": "青玉案·一年春事都来几", "time": "宋代", "author": "欧阳修", "themes": ["春天", "伤春", "怀人"], "content": "一年春事都来几，早过了、三之二。绿暗红嫣浑可事。绿杨庭院，暖风帘幕，有个人憔悴。买花载酒长安市，又争似、家山见桃李。不枉东风吹客泪。相思难表，梦魂无据，惟有归来是。"}
{"title": "归国遥·春欲晚", "time": "五代", "author": "韦庄", "themes": ["春天", "写景", "离别", "女子", "感伤", "思念"], "content": "春欲晚，戏蝶游蜂花烂熳。日落谢家池馆，柳丝金缕断。睡觉绿鬟风乱，画屏云雨散。闲倚博山长叹，泪流沾皓腕。"}
{"title": "画堂春·湔裙独上小渔矶", "time": "清代", "author": "顾贞观", "themes": ["春天", "写景"], "content": "湔裙独上小渔矶，袜罗微溅春泥。一篙生绿画桥低，昨夜前溪。回首楝花风急，催归暮雨霏霏。扑天香絮拥凄迷，南北东西。"}
{"title": "谒金门·春欲去", "time": "明代", "author": "施绍莘", "themes": ["春天"], "content": "春欲去，如梦一庭空絮。墙里秋千人笑语，花飞撩乱处。无计可留春住，只有断肠诗句。万种消魂多寄与：斜阳天外树。"}
{"title": "如梦令·春景", "time": "宋代", "author": "秦观", "themes": ["婉约", "春天", "写景", "伤春", "怀人"], "content": "莺嘴啄花红溜，燕尾点波绿皱。指冷玉笙寒，吹彻小梅春透。依旧，依旧，人与绿杨俱瘦。"}
{"title": "生查子·鞭影落春堤", "time": "清代", "author": "纳兰性德", "themes": ["春天", "写景", "感伤"], "content": "鞭影落春堤，绿锦鄣泥卷。脉脉逗菱丝，嫩水吴姬眼。啮膝带香归，谁整樱桃宴。蜡泪恼东风，旧垒眠新燕。"}
{"title": "春晴", "time": "明代", "author": "王守仁", "themes": ["春天", "写景", "抒怀"], "content": "林下春晴风渐和，高崖残雪已无多。游丝冉冉花枝静，青壁迢迢白鸟过。忽向山中怀旧侣，几从洞口梦烟萝。客衣尘土终须换，好与湖边长芰荷。"}
{"title": "春不雨", "time": "清代", "author": "王士祯", "themes": ["春天", "同情", "农民"], "content": "西亭石竹新作芽，游丝已罥樱桃花。鸣鸠乳燕春欲晚，杖藜时复话田家。田家父老向我说，“谷雨久过三月节。春田龟坼苗不滋，犹赖立春三日雪。”我闻此语重叹息，瘠土年年事耕织。暮闻穷巷叱牛归，晓见公家催赋入。去年旸雨幸无愆，稍稍三农获晏食。春来谷赋复伤农，不见饥鸟啄余粒。即今土亢不可耕，布谷飞飞朝暮鸣。舂莩作饭藜作羹，吁嗟荆益方用兵。"}
{"title": "春昼回文", "time": "唐代", "author": null, "themes": ["春天"], "content": "茶饼嚼时香透齿，水沈烧处碧凝烟。纱窗避著犹慵起，极困新晴乍雨天。"}
{"title": "大德歌·春", "time": "元代", "author": "关汉卿", "themes": ["春天", "妇女", "相思"], "content": "子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。"}
{"title": "玉楼春·寂寂画堂梁上燕", "time": "宋代", "author": "魏承班", "themes": ["婉约", "闺怨", "春天", "怀人"], "content": "寂寂画堂梁上燕，高卷翠帘横数扇。一庭春色恼人来，满地落花红几片。愁倚锦屏低雪面，泪滴绣罗金缕线。好天凉月尽伤心，为是玉郎长不见。"}
{"title": "春日西湖寄谢法曹歌", "time": "宋代", "author": "欧阳修", "themes": ["春天", "写景", "西湖", "思乡"], "content": "西湖春色归，春水绿於染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。"}
{"title": "次元明韵寄子由", "time": "宋代", "author": "黄庭坚", "themes": ["春天", "相思", "友情", "抒怀"], "content": "半世交亲随逝水，几人图画入凌烟？春风春雨花经眼，江北江南水拍天。欲解铜章行问道，定知石友许忘年。脊令各有思归恨，日月相催雪满颠。"}
{"title": "天净沙·春", "time": "元代", "author": "白朴", "themes": ["春天", "写景"], "content": "春山暖日和风，阑干楼阁帘栊，杨柳秋千院中。啼莺舞燕，小桥流水飞红。"}
{"title": "村居", "time": "清代", "author": "高鼎", "themes": ["古诗三百首", "小学古诗", "春天", "乡村", "写景", "儿童"], "content": "草长莺飞二月天，拂堤杨柳醉春烟。儿童散学归来早，忙趁东风放纸鸢。"}
{"title": "满井游记", "time": "明代", "author": "袁宏道", "themes": ["初中文言文", "春天", "纪游", "写景", "抒情"], "content": "燕地寒，花朝节后，余寒犹厉。冻风时作，作则飞沙走砾。局促一室之内，欲出不得。每冒风驰行，未百步辄返。廿二日天稍和，偕数友出东直，至满井。高柳夹堤，土膏微润，一望空阔，若脱笼之鹄。于时冰皮始解，波色乍明，鳞浪层层，清澈见底，晶晶然如镜之新开而冷光之乍出于匣也。山峦为晴雪所洗，娟然如拭，鲜妍明媚，如倩女之靧面而髻鬟之始掠也。柳条将舒未舒，柔梢披风，麦田浅鬣寸许。游人虽未盛，泉而茗者，罍而歌者，红装而蹇者，亦时时有。风力虽尚劲，然徒步则汗出浃背。凡曝沙之鸟，呷浪之鳞，悠然自得，毛羽鳞鬣之间皆有喜气。始知郊田之外未始无春，而城居者未之知也。夫不能以游堕事而潇然于山石草木之间者，惟此官也。而此地适与余近，余之游将自此始，恶能无纪？己亥之二月也。"}
{"title": "青阳", "time": "两汉", "author": null, "themes": ["春天", "写景"], "content": "青阳开动，根荄以遂，膏润并爱，跂行毕逮。霆声发荣，处顷听，枯槁复产，乃成厥命。众庶熙熙，施及夭胎，群生啿噬，惟春之祺。"}
{"title": "游园不值", "time": "宋代", "author": "叶绍翁", "themes": ["古诗三百首", "春天", "写景", "哲理"], "content": "应怜屐齿印苍苔，小扣柴扉久不开。春色满园关不住，一枝红杏出墙来。"}
{"title": "绝句漫兴九首·其四", "time": "唐代", "author": "杜甫", "themes": ["春天"], "content": "二月已破三月来，渐老逢春能几回。莫思身外无穷事，且尽生前有限杯。"}
{"title": "绝句漫兴九首·其九", "time": "唐代", "author": "杜甫", "themes": ["春天"], "content": "眼见客愁愁不醒，无赖春色到江亭。即遣花开深造次，便觉莺语太丁宁。"}
{"title": "丰乐亭游春三首", "time": "宋代", "author": "欧阳修", "themes": ["春天", "写景", "惜春", "抒怀"], "content": "绿树交加山鸟啼，晴风荡漾落花飞。鸟歌花舞太守醉，明日酒醒春已归。春云淡淡日辉辉，草惹行襟絮拂衣。行到亭西逢太守，篮舆酩酊插花归。红树青山日欲斜，长郊草色绿无涯。游人不管春将老，来往亭前踏落花。"}
{"title": "新城道中二首", "time": "宋代", "author": "苏轼", "themes": ["春天", "写景", "喜悦", "自然"], "content": "东风知我欲山行，吹断檐间积雨声。岭上晴云披絮帽，树头初日挂铜钲。野桃含笑竹篱短，溪柳自摇沙水清。西崦人家应最乐，煮芹烧笋饷春耕。身世悠悠我此行，溪边委辔听溪声。散材畏见搜林斧，疲马思闻卷旆钲。细雨足时茶户喜，乱山深处长官清。人间岐路知多少，试向桑田问耦耕。"}
{"title": "春庭晚望", "time": "南北朝", "author": "萧悫", "themes": ["春天", "写景", "人生"], "content": ""}
{"title": "酒泉子·日映纱窗", "time": "唐代", "author": "温庭筠", "themes": ["春天", "抒情", "怀人", "女子"], "content": ""}
{"title": "偶成", "time": "宋代", "author": "饶节", "themes": ["春天", "生活", "写景"], "content": "松下柴门闭绿苔，只有蝴蝶双飞来。蜜蜂两股大如茧，应是前山花已开。"}
{"title": "春游", "time": "宋代", "author": "王令", "themes": ["春天", "抒情", "游玩"], "content": "春城儿女纵春游，醉倚层台笑上楼。满眼落花多少意，若何无个解春愁？"}
{"title": "迎春乐·立春", "time": "金朝", "author": null, "themes": ["春天", "思念", "国家"], "content": "宝幡彩胜堆金缕，双燕钗头舞。人间要识春来处。天际雁，江边树。故国莺花又谁主。念憔悴，几年羁旅。把酒祝东风，吹取人归去。"}
{"title": "月夜与客饮酒杏花下", "time": "宋代", "author": "苏轼", "themes": ["月亮", "抒情", "感慨", "春天"], "content": "杏花飞帘散余春，明月入户寻幽人。褰衣步月踏花影，炯如流水涵青苹。花间置酒清香发，争挽长条落香雪。山城薄酒不堪饮，劝君且吸杯中月。洞箫声断月明中，惟忧月落酒杯空。明朝卷地春风恶，但见绿叶栖残红。"}
{"title": "杨柳枝·织锦机边莺语频", "time": "唐代", "author": "温庭筠", "themes": ["春天", "边塞", "女子", "相思"], "content": "织锦机边莺语频，停梭垂泪忆征人。塞门三月犹萧索，纵有垂杨未觉春。"}
{"title": "夏花明", "time": "唐代", "author": "韦应物", "themes": ["夏天", "写花"], "content": "夏条绿已密，朱萼缀明鲜。炎炎日正午，灼灼火俱燃。翻风适自乱，照水复成妍。归视窗间字，荧煌满眼前。"}
{"title": "夏日浮舟过陈大水亭 / 浮舟过滕逸人别业", "time": "唐代", "author": "孟浩然", "themes": ["夏天", "田园"], "content": "水亭凉气多，闲棹晚来过。涧影见松竹，潭香闻芰荷。野童扶醉舞，山鸟助酣歌。幽赏未云遍，烟光奈夕何。"}
{"title": "夏日南亭怀辛大", "time": "唐代", "author": "孟浩然", "themes": ["唐诗三百首", "夏天", "怀人", "友情"], "content": "山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。(宵一作：终)"}
{"title": "夏日山中", "time": "唐代", "author": "李白", "themes": ["夏天", "写山"], "content": "懒摇白羽扇，裸袒青林中。脱巾挂石壁，露顶洒松风。"}
{"title": "晚晴", "time": "唐代", "author": "李商隐", "themes": ["夏天", "写景", "抒情"], "content": "深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。"}
{"title": "齐安郡后池绝句", "time": "唐代", "author": "杜牧", "themes": ["夏天", "写景", "抒情"], "content": "菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。"}
{"title": "浣溪沙·玉碗冰寒滴露华", "time": "宋代", "author": "晏殊", "themes": ["夏天", "写人"], "content": "玉碗冰寒滴露华，粉融香雪透轻纱。晚来妆面胜荷花。鬓亸欲迎眉际月，酒红初上脸边霞。一场春梦日西斜。"}
{"title": "临江仙·柳外轻雷池上雨", "time": "宋代", "author": "欧阳修", "themes": ["夏天", "写雨", "写景"], "content": "柳外轻雷池上雨，雨声滴碎荷声。小楼西角断虹明。阑干倚处，待得月华生。燕子飞来窥画栋，玉钩垂下帘旌。凉波不动簟纹平。水精双枕，傍有堕钗横。"}
{"title": "夏日田园杂兴·其七", "time": "宋代", "author": "范成大", "themes": ["古诗三百首", "小学古诗", "农村", "夏天", "生活"], "content": "昼出耘田夜绩麻，村庄儿女各当家。童孙未解供耕织，也傍桑阴学种瓜。"}
{"title": "纳凉", "time": "宋代", "author": "秦观", "themes": ["古诗三百首", "夏天", "生活", "写景"], "content": "携扙来追柳外凉，画桥南畔倚胡床。月明船笛参差起，风定池莲自在香。"}
{"title": "游赤石进帆海", "time": "魏晋", "author": "谢灵运", "themes": ["夏天", "纪游", "写景", "抒情"], "content": "首夏犹清和，芳草亦未歇。水宿淹晨暮，阴霞屡兴没。周览倦瀛壖，况乃陵穷发。川后时安流，天吴静不发。扬帆采石华，挂席拾海月。溟涨无端倪，虚舟有超越。仲连轻齐组，子牟眷魏阙。矜名道不足，适己物可忽。请附任公言，终然谢天伐。"}
{"title": "喜晴", "time": "宋代", "author": "范成大", "themes": ["夏天"], "content": "窗间梅熟落蒂，墙下笋成出林。连雨不知春去，一晴方觉夏深。"}
{"title": "绝句漫兴九首·其七", "time": "唐代", "author": "杜甫", "themes": ["夏天", "写景"], "content": "糁径杨花铺白毡，点溪荷叶叠青钱。笋根稚子无人见，沙上凫雏傍母眠。"}
{"title": "闲居初夏午睡起·其二", "time": "宋代", "author": "杨万里", "themes": ["夏天", "生活", "喜爱"], "content": "松阴一架半弓苔，偶欲看书又懒开。戏掬清泉洒蕉叶，儿童误认雨声来。"}
{"title": "醉花间·晴雪小园春未到", "time": "唐代", "author": "冯延巳", "themes": ["夏天", "写景", "人生", "感慨"], "content": ""}
{"title": "喜迁莺·霜天秋晓", "time": "宋代", "author": "蔡挺", "themes": ["秋天", "边塞", "写景", "写人", "爱国"], "content": "霜天秋晓，正紫塞故垒，黄云衰草。汉马嘶风，边鸿叫月，陇上铁衣寒早。剑歌骑曲悲壮，尽道君恩须报。塞垣乐，尽櫜鞬锦领，山西年少。谈笑。刁斗静，烽火一把，时送平安耗。圣主忧边，威怀遐远，骄虏尚宽天讨。岁华向晚愁思，谁念玉关人老？太平也，且欢娱，莫惜金樽频倒。"}
{"title": "行香子·秋与", "time": "宋代", "author": "苏轼", "themes": ["秋天", "生活"], "content": "昨夜霜风。先入梧桐。浑无处、回避衰容。问公何事，不语书空。但一回醉一回病，一回慵；朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。"}
{"title": "行香子·秋入鸣皋", "time": "宋代", "author": "许古", "themes": ["秋天", "生活"], "content": "秋入鸣皋，爽气飘萧。挂衣冠、初脱尘劳。窗间岩岫，看尽昏朝。夜山低，晴山近，晓山高。细数闲来，几处村醪。醉模糊、信手挥毫。等闲陶写，问甚风骚。乐因循，能潦倒，也消摇。"}
{"title": "采莲子·船动湖光滟滟秋", "time": "唐代", "author": "皇甫松", "themes": ["婉约", "秋天", "写景", "爱情"], "content": "船动湖光滟滟秋，贪看年少信船流。无端隔水抛莲子，遥被人知半日羞。"}
{"title": "秋行", "time": "宋代", "author": "徐玑", "themes": ["秋天", "写景"], "content": "戛戛秋蝉响似筝，听蝉闲傍柳边行。小溪清水平如镜，一叶飞来浪细生。"}
{"title": "秋晚悲怀", "time": "宋代", "author": "李觏", "themes": ["秋天"], "content": "渐老多忧百事忙，天寒日短更心伤。数分红色上黄叶，一瞬曙光成夕阳。春水别来应到海，小松生命合禁霜。壶中若逐仙翁去，待看年华几许长。"}
{"title": "新秋晚眺", "time": "清代", "author": null, "themes": ["秋天", "写景", "女子"], "content": "山中多晚凉，清风厉秋节。遥瞻四五峰，壁立皆奇绝。修竹傍林开，乔松倚岩列。黄菊散芳丛，清泉凝白雪。对此怀素心，千里共明月。愿保幽贞姿，岁寒双皎洁。"}
{"title": "浪淘沙·秋", "time": "明代", "author": "朱栴", "themes": ["秋天", "边塞", "思乡"], "content": "塞下景荒凉，淡薄秋光，金风淅淅透衣裳。读罢安仁《秋兴赋》，憀栗悲伤。廿载住边疆，两鬓成霜，天边鸿雁又南翔。借问夏城屯戍客，是否思乡？"}
{"title": "秋闺思二首", "time": "唐代", "author": "张仲素", "themes": ["秋天", "妇女"], "content": "碧窗斜月蔼深晖，愁听寒螀泪湿衣。梦里分明见关塞，不知何路向金微。秋天一夜静无云，断续鸿声到晓闻。欲寄征衣问消息，居延城外又移军。"}
{"title": "思吴江歌", "time": "魏晋", "author": "张翰", "themes": ["古诗三百首", "秋天"], "content": "秋风起兮木叶飞，吴江水兮鲈正肥。三千里兮家未归，恨难禁兮仰天悲。"}
{"title": "八归·秋江带雨", "time": "宋代", "author": "史达祖", "themes": ["秋天", "写景", "感伤", "思念"], "content": "秋江带雨，寒沙萦水，人瞰画阁愁独。烟蓑散响惊诗思，还被乱鸥飞去，秀句难续。冷眼尽归图画上，认隔岸、微茫云屋。想半属、渔市樵村，欲暮竞然竹。须信风流未老，凭持酒、慰此凄凉心目。一鞭南陌，几篙官渡，赖有歌眉舒绿。只匆匆眺远，早觉闲愁挂乔木。应难奈，故人天际，望彻淮山，相思无雁足。"}
{"title": "临江仙引·渡口", "time": "宋代", "author": "柳永", "themes": ["秋天"], "content": "渡口、向晚，乘瘦马、陟平冈。西郊又送秋光。对暮山横翠，衫残叶飘黄。凭高念远，素景楚天，无处不凄凉。香闺别来无信息，云愁雨恨难忘。指帝城归路，但烟水茫茫。凝情望断泪眼，尽日独立斜阳。"}
{"title": "长安晚秋 / 秋望 / 秋夕", "time": "唐代", "author": "赵嘏", "themes": ["秋天", "写花", "菊花"], "content": "云物凄凉拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。"}
{"title": "登高", "time": "唐代", "author": "杜甫", "themes": ["唐诗三百首", "秋天", "写景", "抒情", "忧国忧民"], "content": "风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。"}
{"title": "赋得秋日悬清光", "time": "唐代", "author": "王维", "themes": ["秋天", "写景", "乐观"], "content": "寥廓凉天静，晶明白日秋。圆光含万象，碎影入闲流。迥与青冥合，遥同江甸浮。昼阴殊众木，斜影下危楼。宋玉登高怨，张衡望远愁。馀辉如可托，云路岂悠悠。"}
{"title": "听晓角", "time": "唐代", "author": "李益", "themes": ["秋天", "写景", "边塞"], "content": "边霜昨夜堕关榆，吹角当城汉月孤。无限塞鸿飞不度，秋风卷入小单于。"}
{"title": "秋词二首", "time": "唐代", "author": "刘禹锡", "themes": ["秋天"], "content": "自古逢秋悲寂寥，我言秋日胜春朝。晴空一鹤排云上，便引诗情到碧霄。山明水净夜来霜，数树深红出浅黄。试上高楼清入骨，岂如春色嗾人狂。"}
{"title": "晴江秋望", "time": "唐代", "author": null, "themes": ["秋天", "赞美", "长江"], "content": "八月长江万里晴，千帆一道带风轻。尽日不分天水色，洞庭南是岳阳城。"}
{"title": "瑞鹤仙·秋感", "time": "宋代", "author": "吴文英", "themes": ["秋天", "羁旅", "写景", "感伤"], "content": "泪荷抛碎璧。正漏云筛雨，斜捎窗隙。林声怨秋色。对小山不迭，寸眉愁碧。凉欺岸帻。暮砧催、银屏翦尺。最无聊、燕去堂空，旧幕暗尘罗额。行客。西园有分，断柳凄花，似曾相识。西风破屐。林下路，水边石。念寒蛩残梦，归鸿心事，那听江村夜笛。看雪飞、苹底芦梢，未如鬓白。"}
{"title": "解连环·秋情", "time": "宋代", "author": "吴文英", "themes": ["秋天", "爱情", "思念"], "content": "暮檐凉薄。疑清风动竹，故人来邈。渐夜久、闲引流萤，弄微照素怀，暗呈纤白。梦远双成，凤笙杳、玉绳西落。掩綀帷倦入，又惹旧愁，汗香阑角。银瓶恨沉断索。叹梧桐未秋，露井先觉。抱素影、明月空闲，早尘损丹青，楚山依约。翠冷红衰，怕惊起、西池鱼跃。记湘娥、绛绡暗解，褪花坠萼。"}
{"title": "庆春宫·秋感", "time": "宋代", "author": "吴文英", "themes": ["秋天", "写景", "思念"], "content": "残叶翻浓，余香栖苦，障风怨动秋声。云影摇寒，波尘锁腻，翠房人去深扃。昼成凄黯，雁飞过、垂杨转青。阑干横暮，酥印痕香，玉腕谁凭。菱花乍失娉婷。别岸围红，千艳倾城。重洗清杯，同追深夜，豆花寒落愁灯。近欢成梦，断云隔、巫山几层。偷相怜处，熏尽金篝，销瘦云英。"}
{"title": "浣溪沙·秋情", "time": "宋代", "author": "吴文英", "themes": ["秋天", "写景"], "content": "波面铜花冷不收。玉人垂钓理纤钩。月明池阁夜来秋。江燕话归成晓别，水花红减似春休。西风梧井叶先愁。"}
{"title": "诉衷情·秋情", "time": "宋代", "author": "吴文英", "themes": ["秋天", "写景", "思乡"], "content": "片云载雨过江鸥。水色澹汀洲。小莲玉惨红怨，翠被又经秋。凉意思，到南楼。小帘钩。半窗灯晕，几叶芭蕉，客梦床头。"}
{"title": "烛影摇红·越上霖雨应祷", "time": "宋代", "author": "吴文英", "themes": ["秋天", "写雨"], "content": "秋入灯花，夜深檐影琵琶语。越娥青镜洗红埃，山斗秦眉妩。相间金茸翠亩。认城阴、春耕旧处。晚舂相应，新稻炊香，疏烟林莽。清磬风前，海沈宿袅芙蓉炷。阿香秋梦起娇啼，玉女传幽素。人驾梅槎未渡。试梧桐、聊分宴俎。采菱别调，留取蓬莱，霎时云住。"}
{"title": "鹧鸪天·化度寺作", "time": "宋代", "author": "吴文英", "themes": ["秋天", "写景", "抒情"], "content": "池上红衣伴倚阑，栖鸦常带夕阳还。殷云度雨疏桐落，明月生凉宝扇闲。乡梦窄，水天宽。小窗愁黛淡秋山。吴鸿好为传归信，杨柳阊门屋数间。"}
{"title": "生查子·秋社", "time": "宋代", "author": "吴文英", "themes": ["秋天", "妇女", "怀人"], "content": "当楼月半奁，曾买菱花处。愁影背阑干，素发残风露。神前鸡酒盟，歌断秋香户。泥落画梁空，梦想青春语。"}
{"title": "声声慢·秋声", "time": "宋代", "author": "蒋捷", "themes": ["秋天", "抒怀"], "content": "黄花深巷，红叶低窗，凄凉一片秋声。豆雨声来，中间夹带风声。疏疏二十五点，丽谯门、不锁更声。故人远，问谁摇玉佩，檐底铃声。彩角声吹月堕，渐连营马动，四起笳声。闪烁邻灯，灯前尚有砧声。知他诉愁到晓，碎哝哝、多少蛩声。诉未了，把一半、分与雁声。"}
{"title": "忆秦娥·季温老友归樵阳人来闲书因以为寄", "time": "宋代", "author": "孙道绚", "themes": ["秋天", "孤独", "怀念", "友人"], "content": "秋寂寞。秋风夜雨伤离索。伤离索。老怀无奈，泪珠零落。故人一去无期约。尺书忽寄西飞鹤。西飞鹤。故人何在，水村山郭。"}
{"title": "村行", "time": "宋代", "author": "王禹偁", "themes": ["古诗三百首", "秋天", "写景", "思乡"], "content": "马穿山径菊初黄，信马悠悠野兴长。万壑有声含晚籁，数峰无语立斜阳。棠梨叶落胭脂色，荞麦花开白雪香。何事吟余忽惆怅，村桥原树似吾乡。"}
{"title": "送明卿之江西", "time": "明代", "author": "李攀龙", "themes": ["秋天", "离别", "孤独"], "content": "青枫飒飒雨凄凄，秋色遥看入楚迷。谁向孤舟怜逐客？白云相送大江西。"}
{"title": "江上", "time": "清代", "author": "王士祯", "themes": ["秋天"], "content": "吴头楚尾路如何？烟雨秋深暗自波。晚趁寒潮渡江去，满林黄叶雁声多。"}
{"title": "齐天乐·秋声馆赋秋声", "time": "清代", "author": "厉鹗", "themes": ["婉约", "秋天"], "content": "簟凄灯暗眠还起，清商几处催发？碎竹虚廊，枯莲浅渚，不辨声来何叶？桐飙又接。尽吹入潘郎，一簪愁发。已是难听，中宵无用怨离别。阴虫还更切切。玉窗挑锦倦，惊响檐铁。漏断高城，钟疏野寺，遥送凉潮呜咽。微吟渐怯。讶篱豆花开，雨筛时节。独自开门，满庭都是月。"}
{"title": "早秋三首·其一", "time": "唐代", "author": "许浑", "themes": ["唐诗三百首", "秋天", "写景"], "content": "遥夜泛清瑟，西风生翠萝。残萤栖玉露，早雁拂金河。高树晓还密，远山晴更多。淮南一叶下，自觉洞庭波。"}
{"title": "塞上曲", "time": "宋代", "author": "田锡", "themes": ["边塞", "秋天", "写景"], "content": "秋气生朔陲，塞草犹离离。大漠西风急，黄榆凉叶飞。襜褴罢南牧，林胡畏汉威。藁街将入贡，代马就新羁。浮云护玉关，斜日在金微。萧索边声静，太平烽影稀。素臣称有道，守在於四夷。"}
{"title": "酬刘柴桑", "time": "魏晋", "author": "陶渊明", "themes": ["秋天", "隐居", "田园", "生活"], "content": "穷居寡人用，时忘四运周。榈庭多落叶，慨然知已秋。新葵郁北牖，嘉穟养南畴。今我不为乐，知有来岁不？命室携童弱，良日登远游。"}
{"title": "古怨别", "time": "唐代", "author": "孟郊", "themes": ["秋天", "离别", "爱情"], "content": "飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。"}
{"title": "秋怀十五首", "time": "唐代", "author": "孟郊", "themes": ["秋天", "抒怀"], "content": "孤骨夜难卧，吟虫相唧唧。老泣无涕洟，秋露为滴沥。去壮暂如剪，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。棓桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪夜色，鸟危巢焚辉。孀娥理故丝，弧哭抽馀噫。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍愡难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。袅袅一线命，徒言系絪缊。老骨惧秋月，秋月刀剑棱。纤威不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，暮知欲何任。露才一见馋，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风饶吹嘘。秋深月清苦。虫老声粗疏。赪珠枝累累，芳金蔓舒舒。草木亦趣时，寒荣似春馀。自悲零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵似黄，秋节迸已穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志生多异感，运郁由邪衷。常思书破衣，至死教初重。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，姿行亦有随。语中失次第，身外生疮痍。桂蠧既潜污，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景芳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名朓，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，晚饥心将崩。劝药左右愚，言语如见憎。耸耳噎神开，始知功用能。日中视馀疮，暗锁闻绳蝇。彼齅一何酷，此味半点凝。潜毒尔无猒，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易催。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何訚訚。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空蓺文。所以詈更生，至今横絪缊。"}
{"title": "齐安郡晚秋", "time": "唐代", "author": "杜牧", "themes": ["秋天", "怀古", "孤独"], "content": "柳岸风来影渐疏，使君家似野人居。云容水态还堪赏，啸志歌怀亦自如。雨暗残灯棋散后，酒醒孤枕雁来初。可怜赤壁争雄渡，唯有蓑翁坐钓鱼。"}
{"title": "河传·秋光满目", "time": "唐代", "author": "徐昌图", "themes": ["秋天"], "content": "秋光满目。风清露白，莲红水绿。何处梦回？弄珠拾翠盈盈，倚兰桡，眉黛蹙。采莲调稳，吴侣声相续，倚棹吴江曲。鹭起暮天，几双交颈鸳鸯，入芦花，深处宿。"}
{"title": "古歌", "time": "两汉", "author": null, "themes": ["古诗三百首", "秋天"], "content": "秋风萧萧愁杀人，出亦愁，入亦愁。座中何人，谁不怀忧。令我白头。胡地多飚风，树木何修修。离家日趋远，衣带日趋缓。心思不能言，肠中车轮转。"}
{"title": "诉衷情近·雨晴气爽", "time": "宋代", "author": "柳永", "themes": ["秋天", "写景", "抒情", "怀人"], "content": "雨睛气爽，伫立江楼望处。澄明远水生光，重叠暮山耸翠。遥认断桥幽径，隐隐渔村，向晚孤烟起。残阳里。脉脉朱阑静倚。黯然情绪，未饮先如醉。愁无际。暮云过了，秋光老尽，故人千里。竟日空凝睇。"}
{"title": "戚氏·晚秋天", "time": "宋代", "author": "柳永", "themes": ["秋天", "写景"], "content": "晚秋天，一霎微雨洒庭轩。槛菊萧疏，井梧零乱，惹残烟。凄然，望江关，飞云黯淡夕阳间。当时宋玉悲感，向此临水与登山。远道迢递，行人凄楚，倦听陇水潺湲。正蝉吟败叶，蛩响衰草，相应喧喧。孤馆，度日如年。风露渐变，悄悄至更阑。长天净，绛河清浅，皓月婵娟。思绵绵。夜永对景，那堪屈指暗想从前。未名未禄，绮陌红楼，往往经岁迁延。帝里风光好，当年少日，暮宴朝欢。况有狂朋怪侣，遇当歌对酒竞留连。别来迅景如梭，旧游似梦，烟水程何限。念名利，憔悴长萦绊。追往事、空惨愁颜。漏箭移，稍觉轻寒。渐呜咽，画角数声残。对闲窗畔，停灯向晓，抱影无眠。"}
{"title": "点绛唇·县斋愁坐作", "time": "宋代", "author": "葛胜仲", "themes": ["秋天", "写景", "伤怀"], "content": "秋晚寒斋，藜床香篆横轻雾。闲愁几许。梦逐芭蕉雨。云外哀鸿，似替幽人语。归不去。乱山无数。斜日荒城鼓。"}
{"title": "点绛唇·高柳蝉嘶", "time": "宋代", "author": "汪藻", "themes": ["婉约", "秋天", "写景", "怀人"], "content": "高柳蝉嘶，采菱歌断秋风起。晚云如髻。湖上山横翠。帘卷西楼，过雨凉生袂。天如水。画楼十二。有个人同倚。"}
{"title": "青玉案·与朱景参会北岭", "time": "宋代", "author": "陆游", "themes": ["秋天", "抒怀"], "content": "西风挟雨声翻浪。恰洗尽、黄茅瘴。老惯人间齐得丧。千岩高卧，五湖归棹，替却凌烟像。故人小驻平戎帐，白羽腰间气何壮。我老渔樵君将相。小槽红酒，晚香丹荔，记取蛮江上。"}
{"title": "宴清都·秋感", "time": "宋代", "author": "吴文英", "themes": ["秋天", "写景", "思念"], "content": "万里关河眼。愁凝处，渺渺残照红敛。天低远树，潮分断港，路回淮甸。吟鞭又指孤店。对玉露金风送晚。恨自古、才子佳人，此景此情多感。吴王故苑。别来良朋鸦集，空叹蓬转。挥毫记烛，飞觞赶月，梦销香断。区区去程何限。倩片纸、丁宁过雁。寄相思，寒雨灯窗，芙蓉旧院。"}
{"title": "齐天乐·与冯深居登禹陵", "time": "宋代", "author": "吴文英", "themes": ["秋天", "写景", "咏史怀古", "感慨"], "content": "三千年事残鸦外，无言倦凭秋树。逝水移川，高陵变谷，那识当时神禹。幽云怪雨。翠蓱湿空梁，夜深飞去。雁起青天，数行书似旧藏处。寂寥西窗久坐，故人悭会遇，同翦灯语。积藓残碑，零圭断璧，重拂人间尘土。霜红罢舞。漫山色青青，雾朝烟暮。岸锁春船，画旗喧赛鼓。"}
{"title": "更漏子·本意", "time": "清代", "author": "王夫之", "themes": ["婉约", "秋天", "写景", "抒怀"], "content": "斜月横，疏星炯。不道秋宵真永。声缓缓，滴泠泠。双眸未易扃。霜叶坠，幽虫絮，薄酒何曾得醉。天下事，少年心。分明点点深。"}
{"title": "沁园春·张路分秋阅", "time": "宋代", "author": "刘过", "themes": ["秋天", "写人", "爱国"], "content": "万马不嘶，一声寒角，令行柳营。见秋原如掌，枪刀突出，星驰铁骑，阵势纵横。人在油幢，戎韬总制，羽扉从容裘带轻。君知否，是山西将种，曾系诗盟。龙蛇纸上飞腾。看落笔四筵风雨惊。便尘沙出塞，封侯万里，印金如斗，未惬平生。拂拭腰间，吹毛剑在，不斩楼兰心不平。归来晚，听随军鼓吹，已带边声。"}
{"title": "忆王孙·番阳彭氏小楼作", "time": "宋代", "author": "姜夔", "themes": ["秋天", "羁旅"], "content": "冷红叶叶下塘秋。长与行云共一舟。零落江南不自由。两绸缪。料得吟鸾夜夜愁。"}
{"title": "江亭夜月送别二首", "time": "唐代", "author": "王勃", "themes": ["秋天", "送别", "写景", "抒情"], "content": "江送巴南水，山横塞北云。津亭秋月夜，谁见泣离群？乱烟笼碧砌，飞月向南端。寂寞离亭掩，江山此夜寒。"}
{"title": "辋川闲居赠裴秀才迪", "time": "唐代", "author": "王维", "themes": ["唐诗三百首", "秋天", "写景", "抒情"], "content": "寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。(馀一作余)复值接舆醉，狂歌五柳前。"}
{"title": "始安秋日", "time": "唐代", "author": "宋之问", "themes": ["秋天"], "content": "桂林风景异，秋似洛阳春。晚霁江天好，分明愁杀人。卷云山角戢，碎石水磷磷。世业事黄老，妙年孤隐沦。归欤卧沧海，何物贵吾身。"}
{"title": "秋晚登楼望南江入始兴郡路", "time": "唐代", "author": "张九龄", "themes": ["秋天", "伤怀"], "content": "潦收沙衍出，霜降天宇晶。伏槛一长眺，津途多远情。思来江山外，望尽烟云生。滔滔不自辨，役役且何成。我来飒衰鬓，孰云飘华缨。枥马苦踡跼，笼禽念遐征。岁阴向晼晚，日夕空屏营。物生贵得性，身累由近名。内顾觉今是，追叹何时平。"}
{"title": "秋晚登古城", "time": "唐代", "author": "李百药", "themes": ["秋天", "写景", "怀古"], "content": "日落征途远，怅然临古城。颓墉寒雀集，荒堞晚乌惊。萧森灌木上，迢递孤烟生。霞景焕余照，露气澄晚清。秋风转摇落，此志安可平！"}
{"title": "落叶", "time": "唐代", "author": "孔绍安", "themes": ["秋天", "写景", "漂泊", "思乡"], "content": "早秋惊落叶，飘零似客心。翻飞未肯下，犹言惜故林。"}
{"title": "秋夜曲", "time": "唐代", "author": "张仲素", "themes": ["秋天", "闺怨", "思念"], "content": "丁丁漏水夜何长，漫漫轻云露月光。秋逼暗虫通夕响，征衣未寄莫飞霜。"}
{"title": "长信怨", "time": "唐代", "author": "王昌龄", "themes": ["唐诗三百首", "秋天", "闺怨"], "content": "金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，暂将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。"}
{"title": "和长孙秘监七夕", "time": "唐代", "author": "任希古", "themes": ["七夕节", "秋天"], "content": "二秋叶神媛，七夕望仙妃。影照河阳妓，色丽平津闱。鹊桥波里出，龙车霄外飞。露泫低珠佩，云移荐锦衣。更深黄月落，夜久靥星稀。空接灵台下，方恧辨支机。"}
{"title": "汾上惊秋", "time": "唐代", "author": "苏颋", "themes": ["秋天", "抒情"], "content": "北风吹白云，万里渡河汾。心绪逢摇落，秋声不可闻。"}
{"title": "子夜吴歌·秋歌", "time": "唐代", "author": "李白", "themes": ["唐诗三百首", "秋天", "月亮", "妇女", "闺怨", "思念"], "content": "长安一片月，万户捣衣声。秋风吹不尽，总是玉关情。何日平胡虏，良人罢远征。"}
{"title": "秋登宣城谢脁北楼", "time": "唐代", "author": "李白", "themes": ["秋天", "咏史怀古"], "content": "江城如画里，山晚望晴空。(山一作：晓)两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。"}
{"title": "新秋夜寄诸弟", "time": "唐代", "author": "韦应物", "themes": ["秋天", "相思", "忧国忧民"], "content": "两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。"}
{"title": "闻雁", "time": "唐代", "author": "韦应物", "themes": ["思乡", "秋天"], "content": "故园渺何处，归思方悠哉。淮南秋雨夜，高斋闻雁来。"}
{"title": "枫桥夜泊 / 夜泊枫江", "time": "唐代", "author": "张继", "themes": ["唐诗三百首", "秋天", "写景", "思乡"], "content": "月落乌啼霜满天，江枫渔火对愁眠。姑苏城外寒山寺，夜半钟声到客船。"}
{"title": "宿赞公房", "time": "唐代", "author": "杜甫", "themes": ["秋天", "写景", "写人"], "content": "杖锡何来此，秋风已飒然。雨荒深院菊，霜倒半池莲。放逐宁违性，虚空不离禅。相逢成夜宿，陇月向人圆。"}
{"title": "月夜忆舍弟", "time": "唐代", "author": "杜甫", "themes": ["唐诗三百首", "边塞", "秋天", "思乡", "怀人"], "content": "戍鼓断人行，边秋一雁声。(边秋一作:秋边)露从今夜白，月是故乡明。有弟皆分散，无家问死生。寄书长不达，况乃未休兵。"}
{"title": "秋雨叹三首", "time": "唐代", "author": "杜甫", "themes": ["秋天", "写雨", "写景"], "content": "雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。阑风长雨秋纷纷，四海八荒同一云。去马来牛不复辨，浊泾清渭何当分？禾头生耳黍穗黑，农夫田妇无消息。城中斗米换衾禂，相许宁论两相值？长安布衣谁比数？反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干？"}
{"title": "暮秋山行", "time": "唐代", "author": "岑参", "themes": ["秋天", "写景"], "content": "疲马卧长坂，夕阳下通津。山风吹空林，飒飒如有人。苍旻霁凉雨，石路无飞尘。千念集暮节，万籁悲萧辰。鶗鴂昨夜鸣，蕙草色已陈。况在远行客，自然多苦辛。"}
{"title": "巩北秋兴寄崔明允", "time": "唐代", "author": "岑参", "themes": ["秋天", "思念"], "content": "白露披梧桐，玄蝉昼夜号。秋风万里动，日暮黄云高。君子佐休明，小人事蓬蒿。所适在鱼鸟，焉能徇锥刀。孤舟向广武，一鸟归成皋。胜概日相与，思君心郁陶。"}
{"title": "同王征君湘中有怀", "time": "唐代", "author": "张谓", "themes": ["秋天", "写景", "抒情", "思乡"], "content": "八月洞庭秋，潇湘水北流。还家万里梦，为客五更愁。不用开书帙，偏宜上酒楼。故人京洛满，何日复同游。"}
{"title": "秋日登吴公台上寺远眺", "time": "唐代", "author": "刘长卿", "themes": ["唐诗三百首", "秋天", "怀古"], "content": "古台摇落后，秋日望乡心。野寺人来少，云峰水隔深。夕阳依旧垒，寒磬满空林。惆怅南朝事，长江独至今。"}
{"title": "秋夜寄邱员外 / 秋夜寄丘二十二员外", "time": "唐代", "author": "韦应物", "themes": ["唐诗三百首", "秋天", "怀人"], "content": "怀君属秋夜，散步咏凉天。空山松子落，幽人应未眠。"}
{"title": "三五七言 / 秋风词", "time": "唐代", "author": "李白", "themes": ["宋词三百首", "秋天", "抒情", "思念", "爱情"], "content": "秋风清，秋月明，落叶聚还散，寒鸦栖复惊。相思相见知何日？此时此夜难为情！入我相思门，知我相思苦。长相思兮长相忆，短相思兮无穷极。早知如此绊人心，何如当初莫相识。"}
{"title": "太原早秋", "time": "唐代", "author": "李白", "themes": ["秋天", "写景", "思乡"], "content": "岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。"}
{"title": "郢门秋怀", "time": "唐代", "author": "李白", "themes": ["秋天", "思乡", "时光"], "content": "郢门一为客，巴月三成弦。朔风正摇落，行子愁归旋。杳杳山外日，茫茫江上天。人迷洞庭水，雁度潇湘烟。清旷谐宿好，缁磷及此年。百龄何荡漾，万化相推迁。空谒苍梧帝，徒寻溟海仙。已闻蓬海浅，岂见三桃圆。倚剑增浩叹，扪襟还自怜。终当游五湖，濯足沧浪泉。"}
{"title": "登梅冈望金陵赠族侄高座寺僧中孚", "time": "唐代", "author": "李白", "themes": ["秋天", "怀古"], "content": "钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨。众星罗青天，明者独有月。冥居顺生理，草木不剪伐。烟窗引蔷薇，石壁老野蕨。吴风谢安屐，白足傲履袜。几宿一下山，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。"}
{"title": "送张舍人之江东", "time": "唐代", "author": "李白", "themes": ["秋天", "离别"], "content": "张翰江东去，正值秋风时。天清一雁远，海阔孤帆迟。白日行欲暮，沧波杳难期。吴洲如见月，千里幸相思。"}
{"title": "玉真公主别馆苦雨赠卫尉张卿二首", "time": "唐代", "author": "李白", "themes": ["秋天", "写雨", "抒情"], "content": "秋坐金张馆，繁阴昼不开。空烟迷雨色，萧飒望中来。翳翳昏垫苦，沉沉忧恨催。清秋何以慰，白酒盈吾杯。吟咏思管乐，此人已成灰。独酌聊自勉，谁贵经纶才。弹剑谢公子，无鱼良可哀。苦雨思白日，浮云何由卷。稷契和天人，阴阳乃骄蹇。秋霖剧倒井，昏雾横绝巘。欲往咫尺途，遂成山川限。潈潈奔溜闻，浩浩惊波转。泥沙塞中途，牛马不可辨。饥从漂母食，闲缀羽陵简。园家逢秋蔬，藜藿不满眼。蟏蛸结思幽，蟋蟀伤褊浅。厨灶无青烟，刀机生绿藓。投箸解鹔鹴，换酒醉北堂。丹徒布衣者，慷慨未可量。何时黄金盘，一斛荐槟榔。功成拂衣去，摇曳沧洲傍。"}
{"title": "初秋", "time": "唐代", "author": "孟浩然", "themes": ["秋天"], "content": "不觉初秋夜渐长，清风习习重凄凉。炎炎暑退茅斋静，阶下丛莎有露光。"}
{"title": "秋登兰山寄张五", "time": "唐代", "author": "孟浩然", "themes": ["唐诗三百首", "秋天", "怀人"], "content": "北山白云里，隐者自怡悦。相望试登高，心随雁飞灭。(试一作始)愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。"}
{"title": "长信秋词五首", "time": "唐代", "author": "王昌龄", "themes": ["秋天", "女子", "生活"], "content": "金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。"}
{"title": "长安秋望", "time": "唐代", "author": "杜牧", "themes": ["秋天", "地名"], "content": "楼倚霜树外，镜天无一毫。南山与秋色，气势两相高。"}
{"title": "早秋山中作", "time": "唐代", "author": "王维", "themes": ["秋天", "写景", "隐居", "闲适"], "content": "无才不敢累明时，思向东溪守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。"}
{"title": "七月二十九日崇让宅宴作", "time": "唐代", "author": "李商隐", "themes": ["秋天", "写景", "感慨"], "content": "露如微霰下前池，月过回塘万竹悲。浮世本来多聚散，红蕖何事亦离披？悠扬归梦惟灯见，濩落生涯独酒知。岂到白头长知尔，嵩阳松雪有心期。"}
{"title": "霜月", "time": "唐代", "author": "李商隐", "themes": ["秋天", "月亮", "抒情"], "content": "初闻征雁已无蝉，百尺楼高水接天。(楼高一作：楼南/楼台)青女素娥俱耐冷，月中霜里斗婵娟。"}
{"title": "秋夕", "time": "唐代", "author": "杜牧", "themes": ["唐诗三百首", "写景", "秋天", "七夕节", "闺怨"], "content": "银烛秋光冷画屏，轻罗小扇扑流萤。天阶夜色凉如水，卧看牵牛织女星。(天阶一作：天街；卧看一作：坐看)"}
{"title": "秋夜月中登天坛", "time": "唐代", "author": "姚合", "themes": ["秋天", "愿望"], "content": "秋蟾流异彩，斋洁上坛行。天近星辰大，山深世界清。仙飙石上起，海日夜中明。何计长来此，闲眠过一生。"}
{"title": "宴散", "time": "唐代", "author": "白居易", "themes": ["秋天", "生活"], "content": "小宴追凉散，平桥步月回。笙歌归院落，灯火下楼台。残暑蝉催尽，新秋雁戴来。将何还睡兴，临卧举残杯。"}
{"title": "闻虫", "time": "唐代", "author": "白居易", "themes": ["秋天", "动物"], "content": "暗虫唧唧夜绵绵，况是秋阴欲雨天。犹恐愁人暂得睡，声声移近卧床前。"}
{"title": "秋雨中赠元九", "time": "唐代", "author": "白居易", "themes": ["秋天", "写雨", "怀人"], "content": "不堪红叶青苔地，又是凉风暮雨天。莫怪独吟秋思苦，比君校近二毛年。"}
{"title": "微雨夜行", "time": "唐代", "author": "白居易", "themes": ["秋天", "写雨"], "content": "漠漠秋云起，稍稍夜寒生。但觉衣裳湿，无点亦无声。"}
{"title": "开愁歌", "time": "唐代", "author": "李贺", "themes": ["秋天", "抒怀"], "content": "秋风吹地百草干，华容碧影生晚寒。我当二十不得意，一心愁谢如枯兰。衣如飞鹑马如狗，临歧击剑生铜吼。旗亭下马解秋衣，请贳宜阳一壶酒。壶中唤天云不开，白昼万里闲凄迷。主人劝我养心骨，莫受俗物相填豗。"}
{"title": "秋晓行南谷经荒村", "time": "唐代", "author": "柳宗元", "themes": ["秋天"], "content": "杪秋霜露重，晨起行幽谷。黄叶覆溪桥，荒村唯古木。寒花疏寂历，幽泉微断续。机心久已忘，何事惊麋鹿。"}
{"title": "酬彭州萧使君秋中言怀", "time": "唐代", "author": "羊士谔", "themes": ["秋天"], "content": "右职移青绶，雄藩拜紫泥。江回玉垒下，气爽锦城西。皋鹤惊秋律，琴乌怨夜啼。离居同舍念，宿昔奉金闺。"}
{"title": "客夜与故人偶集 / 江乡故人偶集客舍", "time": "唐代", "author": "戴叔伦", "themes": ["唐诗三百首", "秋天", "写景", "友情"], "content": "天秋月又满，城阙夜千重。还作江南会，翻疑梦里逢。风枝惊暗鹊，露草覆寒蛩。羁旅长堪醉，相留畏晓钟。"}
{"title": "裴迪南门秋夜对月 / 裴迪书斋望月", "time": "唐代", "author": "钱起", "themes": ["秋天", "月亮"], "content": "夜来诗酒兴，月满谢公楼。影闭重门静，寒生独树秋。鹊惊随叶散，萤远入烟流。今夕遥天末，清光几处愁。"}
{"title": "秋兴八首", "time": "唐代", "author": "杜甫", "themes": ["秋天", "写景", "抒情", "忧国忧民"], "content": "玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙墙起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。"}
{"title": "倦夜", "time": "唐代", "author": "杜甫", "themes": ["秋天", "写景", "爱国"], "content": "竹凉侵卧内，野月满庭隅。重露成涓滴，稀星乍有无。暗飞萤自照，水宿鸟相呼。万事干戈里，空悲清夜徂。"}
{"title": "少年游·长安古道马迟迟", "time": "宋代", "author": "柳永", "themes": ["秋天", "写景", "人生"], "content": "长安古道马迟迟，高柳乱蝉嘶。夕阳鸟外，秋风原上，目断四天垂。归云一去无踪迹，何处是前期？狎兴生疏，酒徒萧索，不似少年时。"}
{"title": "甘草子·秋暮", "time": "宋代", "author": "柳永", "themes": ["秋天", "闺怨", "孤独"], "content": "秋暮。乱洒衰荷，颗颗真珠雨。雨过月华生，冷彻鸳鸯浦。池上凭阑愁无侣。奈此个、单栖情绪。却傍金笼共鹦鹉。念粉郎言语。"}
{"title": "望荆山", "time": "南北朝", "author": "江淹", "themes": ["秋天", "写景", "旅途"], "content": "奉义至江汉，始知楚塞长。南关绕桐柏，西岳出鲁阳。寒郊无留影，秋日悬清光。悲风桡重林，云霞肃川涨。岁宴君如何，零泪沾衣裳。玉柱空掩露，金樽坐含霜。一闻苦寒奏，再使艳歌伤。"}
{"title": "燕歌行二首·其一", "time": "魏晋", "author": "曹丕", "themes": ["古诗三百首", "秋天", "女子", "怀人"], "content": "秋风萧瑟天气凉，草木摇落露为霜，群燕辞归鹄南翔。(鹄南翔一作雁南翔）念君客游思断肠，慊慊思归恋故乡，君何淹留寄他方？贱妾茕茕守空房，忧来思君不敢忘，不觉泪下沾衣裳。援琴鸣弦发清商，短歌微吟不能长。明月皎皎照我床，星汉西流夜未央。牵牛织女遥相望，尔独何辜限河梁。"}
{"title": "明月皎夜光", "time": "两汉", "author": null, "themes": ["古诗十九首", "秋天", "写景", "抒情"], "content": "明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益？"}
{"title": "秋声赋", "time": "宋代", "author": "欧阳修", "themes": ["古文观止", "秋天"], "content": "欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。予谓童子：“此何声也？汝出视之。”童子曰：“星月皎洁，明河在天，四无人声，声在树间。”余曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。”(余曰一作：予曰)“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！”童子莫对，垂头而睡。但闻四壁虫声唧唧，如助予之叹息。"}
{"title": "定风波·江水沉沉帆影过", "time": "唐代", "author": "阎选", "themes": ["婉约", "秋天", "写景", "感伤"], "content": "江水沉沉帆影过，游鱼到晚透寒波。渡口双双飞白鸟，烟袅，芦花深处隐渔歌。扁舟短棹归兰浦，人去，萧萧竹径透青莎。深夜无风新雨歇，凉月，露迎珠颗入圆荷。"}
{"title": "谒金门·秋已暮", "time": "五代", "author": "牛希济", "themes": ["秋天", "怀人"], "content": "秋已暮，重叠关山岐路。嘶马摇鞭何处去？晓禽霜满树。梦断禁城钟鼓，泪滴枕檀无数。一点凝红和薄雾，翠蛾愁不语！"}
{"title": "菩萨蛮·平林漠漠烟如织", "time": "唐代", "author": "李白", "themes": ["宋词三百首", "豪放", "秋天", "写景", "怀人"], "content": "平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。(连短亭一作：更短亭)"}
{"title": "秋宿湘江遇雨", "time": "唐代", "author": "谭用之", "themes": ["秋天", "写雨", "怀才不遇"], "content": "江上阴云锁梦魂，江边深夜舞刘琨。秋风万里芙蓉国，暮雨千家薜荔村。乡思不堪悲橘柚，旅游谁肯重王孙。渔人相见不相问，长笛一声归岛门。"}
{"title": "金陵晚望", "time": "唐代", "author": "高蟾", "themes": ["秋天", "感伤", "爱国"], "content": "曾伴浮云归晚翠，犹陪落日泛秋声。世间无限丹青手，一片伤心画不成。"}
{"title": "秋别", "time": "唐代", "author": "罗邺", "themes": ["秋天", "离别"], "content": "别路垂杨柳，秋风凄管弦。青楼君去后，明月为谁圆。"}
{"title": "中秋", "time": "唐代", "author": "司空图", "themes": ["秋天", "中秋节"], "content": "闲吟秋景外，万事觉悠悠。此夜若无月，一年虚过秋。"}
{"title": "送人东游", "time": "唐代", "author": "温庭筠", "themes": ["唐诗三百首", "秋天", "送别", "友情", "惜别"], "content": "荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，尊酒慰离颜。"}
{"title": "灞上秋居", "time": "唐代", "author": "马戴", "themes": ["唐诗三百首", "秋天", "孤独", "怀才不遇"], "content": "灞原风雨定，晚见雁行频。落叶他乡树，寒灯独夜人。空园白露滴，孤壁野僧邻。寄卧郊扉久，何年致此身。"}
{"title": "青玉案·征鸿过尽秋容谢", "time": "宋代", "author": "石孝友", "themes": ["婉约", "秋天", "离别", "伤怀"], "content": "征鸿过尽秋容谢。卷离恨、还东下。剪剪霜风落平野。溪山掩映，水烟摇曳，几簇渔樵舍。芙蓉城里人如画。春伴春游夜转夜。别后知他如何也。心随云乱，眼随天断，泪逐长江泻。"}
{"title": "踏莎行·庚戌中秋后二夕带湖篆冈小酌", "time": "宋代", "author": "辛弃疾", "themes": ["秋天", "写景"], "content": "夜月楼台，秋香院宇。笑吟吟地人来去。是谁秋到便凄凉？当年宋玉悲如许。随分杯盘，等闲歌舞。问他有甚堪悲处？思量却也有悲时，重阳节近多风雨。"}
{"title": "卜算子·秋晚集杜句吊贾傅", "time": "宋代", "author": "杨冠卿", "themes": ["秋天", "凭吊"], "content": "苍生喘未苏，买笔论孤愤，文采风流今尚存，毫发无遗恨。凄恻近长沙，地僻秋将尽。长使英雄泪满襟，天意高难问。"}
{"title": "菩萨蛮·庭叶翻翻秋向晚", "time": "宋代", "author": "张孝祥", "themes": ["婉约", "秋天"], "content": "庭叶翻翻秋向晚。凉砧敲月催金剪。楼上已清寒。不堪频倚栏。邻翁开社瓮。唤客情应重。不醉且无归。醉时归路迷。"}
{"title": "秋波媚·七月十六日晚登高兴亭望长安南山", "time": "宋代", "author": "陆游", "themes": ["宋词三百首", "月亮", "秋天", "爱国"], "content": "秋到边城角声哀，烽火照高台。悲歌击筑，凭高酹酒，此兴悠哉。多情谁似南山月，特地暮云开。灞桥烟柳，曲江池馆，应待人来。"}
{"title": "踏莎行·秋入云山", "time": "宋代", "author": "张抡", "themes": ["宋词三百首", "秋天", "写景", "写山"], "content": "秋入云山，物情潇洒。百般景物堪图画。丹枫万叶碧云边，黄花千点幽岩下。已喜佳辰，更怜清夜。一轮明月林梢挂。松醪常与野人期，忘形共说清闲话。"}
{"title": "生查子·秋来愁更深", "time": "宋代", "author": "杨无咎", "themes": ["婉约", "闺怨", "秋天", "妇女", "思念"], "content": "秋来愁更深，黛拂双蛾浅。翠袖怯春寒，修竹萧萧晚。此意有谁知，恨与孤鸿远。小立背西风，又是重门掩。"}
{"title": "鹧鸪天·寒日萧萧上琐窗", "time": "宋代", "author": "李清照", "themes": ["秋天", "写景", "思乡", "抒情"], "content": "寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长，仲宣怀远更凄凉。不如随分尊前醉，莫负东篱菊蕊黄。"}
{"title": "鹧鸪天·枫落河梁野水秋", "time": "宋代", "author": "苏庠", "themes": ["婉约", "秋天", "写景", "怀人"], "content": "枫落河梁野水秋。淡烟衰草接郊丘。醉眠小坞黄茅店，梦倚高城赤叶楼。天杳杳，路悠悠。钿筝歌扇等闲休。灞桥杨柳年年恨，鸳浦芙蓉叶叶愁。"}
{"title": "关河令·秋阴时晴渐向暝", "time": "宋代", "author": "周邦彦", "themes": ["秋天", "羁旅", "孤独"], "content": "秋阴时晴渐向暝，变一庭凄冷。伫听寒声，云深无雁影。更深人去寂静，但照壁孤灯相映。酒已都醒，如何消夜永！"}
{"title": "清平乐·秋光烛地", "time": "宋代", "author": "陈师道", "themes": ["婉约", "秋天", "写景"], "content": "秋光烛地。帘幕生秋意。露叶翻风惊鹊坠。暗落青林红子。微行声断长廊。熏炉衾换生香。灭烛却延明月，揽衣先怯微凉。"}
{"title": "满庭芳·碧水惊秋", "time": "宋代", "author": "秦观", "themes": ["婉约", "秋天", "伤怀"], "content": "碧水惊秋，黄云凝暮，败叶零乱空阶。洞房人静，斜月照徘徊。又是重阳近也，几处处，砧杵声催。西窗下，风摇翠竹，疑是故人来。伤怀。增怅望，新欢易失，往事难猜。问篱边黄菊，知为谁开。谩道愁须殢酒，酒未醒、愁已先回。凭阑久，金波渐转，白露点苍苔。"}
{"title": "菩萨蛮·回文秋闺怨", "time": "宋代", "author": "苏轼", "themes": ["秋天", "闺怨"], "content": "井桐双照新妆冷。冷妆新照双桐井。羞对井花愁。愁花井对羞。影孤怜夜永。永夜怜孤影。楼上不宜秋。秋宜不上楼。"}
{"title": "秋蕊香·池苑清阴欲就", "time": "宋代", "author": "晏几道", "themes": ["秋天", "离别", "相思"], "content": "池苑清阴欲就。还傍送春时候。眼中人去难欢偶。谁共一杯芳酒。朱阑碧砌皆如旧。记携手。有情不管别离久。情在相逢终有。"}
{"title": "诉衷情·凭觞静忆去年秋", "time": "宋代", "author": "晏几道", "themes": ["秋天", "孤独", "相思"], "content": "凭觞静忆去年秋，桐落故溪头。诗成自写红叶，和恨寄东流。人脉脉，水悠悠。几多愁。雁书不到，蝶梦无凭，漫倚高楼。"}
{"title": "踏莎行·碧海无波", "time": "宋代", "author": "晏殊", "themes": ["秋天", "离别"], "content": "碧海无波，瑶台有路。思量便合双飞去。当时轻别意中人，山长水远知何处。绮席凝尘，香闺掩雾。红笺小字凭谁附。高楼目尽欲黄昏，梧桐叶上萧萧雨。"}
{"title": "浪淘沙·夜雨做成秋", "time": "清代", "author": "纳兰性德", "themes": ["秋天", "追忆"], "content": "夜雨做成秋，恰上心头。教他珍重护风流。端的为谁添病也，更为谁羞。密意未曾休，密愿难酬。珠帘四卷月当楼。暗忆欢期真似梦，梦也须留。"}
{"title": "清江引·秋居", "time": "元代", "author": "吴西逸", "themes": ["旷达", "秋天", "写鸟"], "content": "白雁乱飞秋似雪，清露生凉夜。扫却石边云，醉踏松根月。星斗满天人睡也。"}
{"title": "塞鸿秋·浔阳即景", "time": "元代", "author": "周德清", "themes": ["秋天", "写景"], "content": "长江万里白如练，淮山数点青如淀。江帆几片疾如箭，山泉千尺飞如电。晚云都变露，新月初学扇。塞鸿一字来如线。"}
{"title": "秋望", "time": "明代", "author": "李梦阳", "themes": ["秋天", "边塞", "写景", "忧国忧民"], "content": "黄河水绕汉宫墙，河上秋风雁几行。客子过壕追野马，将军韬箭射天狼。黄尘古渡迷飞挽，白月横空冷战场。闻道朔方多勇略，只今谁是郭汾阳。"}
{"title": "更漏子·秋", "time": "宋代", "author": "张淑芳", "themes": ["秋天", "思乡"], "content": "墨痕香，红蜡泪。点点愁人离思。桐叶落，蓼花残。雁声天外寒。五云岭，九溪坞。待到秋来更苦。风淅淅，水淙淙。不教蓬径通。"}
{"title": "齐天乐·夜来疏雨鸣金井", "time": "宋代", "author": null, "themes": ["婉约", "秋天", "写景", "孤独"], "content": "夜来疏雨鸣金井，一叶舞空红浅。莲渚收香，兰皋浮爽，凉思顿欺班扇。秋光苒苒。任老却芦花，西风不管。清兴难磨，几回有句到诗卷。长安故人别後，料征鸿声里，画阑凭偏。横竹吹商，疏砧点月，好梦又随云远。间愁似线。甚击损柔肠，不堪裁翦。听著鸣蛩，一声声是怨。"}
{"title": "重叠金·壬寅立秋", "time": "宋代", "author": "黄升", "themes": ["婉约", "秋天"], "content": "西风半夜惊罗扇。蛩声入梦传幽怨。碧藕试初凉。露痕啼粉香。清冰凝簟竹。不许双鸳宿。又是五更钟。鸦啼金井桐。"}
{"title": "清平乐·候蛩凄断", "time": "宋代", "author": "张炎", "themes": ["宋词三百首", "秋天", "感伤"], "content": "候蛩凄断。人语西风岸。月落沙平江似练。望尽芦花无雁。暗教愁损兰成，可怜夜夜关情。只有一枝梧叶，不知多少秋声。"}
{"title": "贺新郎·秋晓", "time": "宋代", "author": "蒋捷", "themes": ["秋天", "写景"], "content": "渺渺啼鸦了。亘鱼天，寒生峭屿，五湖秋晓。竹几一灯人做梦，嘶马谁行古道。起搔首、窥星多少。月有微黄篱无影，挂牵牛数朵青花小。秋太淡，添红枣。愁痕倚赖西风扫。被西风、翻催鬓鬒，与秋俱老。旧院隔霜帘不卷，金粉屏边醉倒。计无此、中年怀抱。万里江南吹箫恨，恨参差白雁横天杪。烟未敛，楚山杳。"}
{"title": "玉楼春·和吴见山韵", "time": "宋代", "author": "吴文英", "themes": ["秋天", "写景", "抒怀", "感慨"], "content": "阑干独倚天涯客。心影暗凋风叶寂。千山秋入雨中青，一雁暮随云去急。霜花强弄春颜色。相吊年光浇大白。海烟沈处倒残霞，一杼鲛绡和泪织。"}
{"title": "风入松·麓翁园堂宴客", "time": "宋代", "author": "吴文英", "themes": ["秋天"], "content": "一番疏雨洗芙蓉。玉冷佩丁东。辘轳听带秋声转，早凉生、傍井梧桐。欢宴良宵好月，佳人修竹清风。临池飞阁乍青红。移酒小垂虹。贞元供奉梨园曲，称十香、深蘸琼钟。醉梦孤云晓色，笙歌一派秋空。"}
{"title": "虞美人·秋感", "time": "宋代", "author": "吴文英", "themes": ["秋天", "写景"], "content": "背庭缘恐花羞坠。心事遥山里。小帘愁卷月笼明。一寸秋怀禁得、几蛩声。井梧不放西风起。供与离人睡。梦和新月未圆时。起看檐蛛结网、又寻思。"}
{"title": "金盏子·赋秋壑西湖小筑", "time": "宋代", "author": "吴文英", "themes": ["秋天", "西湖", "感慨"], "content": "卜筑西湖，种翠萝犹傍，软红尘里。来往载清吟，为偏爱吾庐，画船频繁。笑携雨色晴光，入春明朝市。石桥锁，烟霞五百名仙，第一人是。临酒论深意。流光转、莺花任乱委。冷然九秋肺腑，应多梦、岩扃冷云空翠。漱流枕石幽情，写猗兰绿绮。专城处，他山小队登临，待西风起。"}
{"title": "月上瓜洲·寓乌夜啼南徐多景楼作", "time": "宋代", "author": "张辑", "themes": ["婉约", "秋天", "写景", "抒情"], "content": "江头又见新秋。几多愁。塞草连天何处、是神州。英雄恨，古今泪，水东流。惟有渔竿明月、上瓜洲。"}
{"title": "疏帘淡月·寓桂枝香秋思", "time": "宋代", "author": "张辑", "themes": ["婉约", "秋天", "写景", "抒怀"], "content": "梧桐雨细。渐滴作秋声，被风惊碎。润逼衣篝，线袅蕙炉沈水。悠悠岁月天涯醉。一分秋、一分憔悴。紫箫吟断，素笺恨切，夜寒鸿起。又何苦、凄凉客里。负草堂春绿，竹溪空翠。落叶西风，吹老几番尘世。从前谙尽江湖味。听商歌、归兴千里。露侵宿酒，疏帘淡月，照人无寐。"}
{"title": "南乡子·秋暮村居", "time": "清代", "author": "纳兰性德", "themes": ["秋天", "田园", "写景"], "content": "红叶满寒溪，一路空山万木齐。试上小楼极目望，高低。一片烟笼十里陂。吠犬杂鸣鸡，灯火荧荧归路迷。乍逐横山时近远，东西。家在寒林独掩扉。"}
{"title": "长相思·秋眺", "time": "明代", "author": "朱栴", "themes": ["秋天", "相思"], "content": "水悠悠，路悠悠，隐隐遥山天尽头，关河又阻修。古兴州，古灵州，白草黄云都是愁，劝君休倚楼。"}
{"title": "小重山·秋到长门秋草黄", "time": "唐代", "author": "薛昭蕴", "themes": ["秋天", "追忆", "同情"], "content": "秋到长门秋草黄。画梁双燕去，出宫墙。玉箫无复理霓裳。金蝉坠，鸾镜掩休妆。忆昔在昭阳。舞衣红缓带，绣鸳鸯。至今犹惹御炉香。魂梦断，愁听漏更长。"}
{"title": "次韵酬吴德夫去秋送行之作", "time": "宋代", "author": "赵蕃", "themes": ["秋天", "送别", "写人", "品格"], "content": "湘西一杯酒，渺渺红叶换。江东千里云，落落黄犬叹。人生七十稀，百里九十半。初期枉车马，近乃遗札翰。小迟君不肯，一出我岂惮。虽微办鸡黍，岂乏具薪炭。古风久不作，我友当力赞。旧诗况琼玖，触目屡璀璨。中馨称兰佩，外饰匪玉冠。初年已飞腾，中道翻叹惋。恐遗知己羞，遂许独力断。于兹树风声，何止评月旦。君如渥洼种，可以羁絷绊。我异淇园姿，犹睎岁时贯。君乎甚英爽，我也终浪漫。自应殊显晦，宁复待剖判。湖山冰玉明，楼阁丹青焕。叩舷或乘舟，曳杖或登岸。君行定有得，我去何可愞。与想悠然时，却忆苍然观。"}
{"title": "浣溪沙·露白蟾明又到秋", "time": "五代", "author": "顾敻", "themes": ["秋天", "思念"], "content": "露白蟾明又到秋，佳期幽会两悠悠，梦牵情役几时休？记得泥人微敛黛，无言斜倚小书搂，暗思前事不胜愁！"}
{"title": "眼儿媚·萧萧江上荻花秋", "time": "宋代", "author": "贺铸", "themes": ["秋天", "离别", "写景"], "content": "萧萧江上荻花秋，做弄许多愁。半竿落日，两行新雁，一叶扁舟。惜分长怕君先去，直待醉时休。今宵眼底，明朝心上，后日眉头。"}
{"title": "蝶恋花·月到东南秋正半", "time": "清代", "author": "王国维", "themes": ["秋天", "孤独"], "content": "月到东南秋正半。双阙中间，浩荡流银汉。谁起水精帘下看。风前隐隐闻箫管。凉露湿衣风拂面。坐爱清光，分照恩和怨。苑柳宫槐浑一片。长门西去昭阳殿。"}
{"title": "金缕曲·癸酉秋出都述怀有赋", "time": "清代", "author": "龚自珍", "themes": ["秋天", "写景"], "content": "笑今年、鸾飘凤泊，情怀何似。纵使文章惊海内，纸上苍生而已。似春水、干卿何事。暮雨忽来鸿雁杳，莽关山、一派秋声里。催客去，去如水。华年心绪从头理，也何聊、看潮走马，广陵吴市。愿得黄金三百万，交尽美人名士。更结尽、燕邯侠子。来岁长安春事早，劝杏花、断莫相思死。木叶怨，罢论起。"}
{"title": "菩萨蛮·秋闺", "time": "清代", "author": "徐灿", "themes": ["秋天", "闺怨", "孤独", "思念"], "content": "西风几弄冰肌彻，玲珑晶枕愁双设。时节是重阳，菊花牵恨长。鱼书经岁绝，烛泪流残月。梦也不分明，远山云乱横。"}
{"title": "长相思·去年秋", "time": "宋代", "author": null, "themes": ["秋天", "回忆"], "content": "去年秋，今年秋，湖上人家乐复忧。西湖依旧流。吴循州，贾循州，十五年前一转头。人生放下休。"}
{"title": "秋怀", "time": "宋代", "author": "欧阳修", "themes": ["秋天", "写景", "抒怀"], "content": "节物岂不好，秋怀何黯然！西风酒旗市，细雨菊花天。感事悲双鬓，包羞食万钱。鹿车何日驾，归去颍东田。"}
{"title": "秋至怀归诗", "time": "南北朝", "author": "江淹", "themes": ["秋天", "写景", "伤怀"], "content": "怅然集汉北。还望岨山田。沄沄百重壑。参差万里山。楚关带秦陇。荆云冠吴烟。草色敛穷水。木叶变长川。秋至帝子降。客人伤婵娟。试访淮海使。归路成数千。蓬驱未止极。旌心徒自悬。若华想无慰。忧至定伤年。"}
{"title": "湘江秋晓", "time": "清代", "author": null, "themes": ["秋天"], "content": "爽气荐金风，新凉入衣袂。朝露流青桐，旭日光生媚。轩窗坐临江，烟影浮轻翠。竹树带飞岚，荇藻俱明丽。双鸥浴回波，蹴荡晴光坠。风帆云外来，隐见都深致。渔网次第张，钓饵各呈技。苟得亦偶然，贪求本无谓。远雁下平沙，嘹亮遗凄唳。幽怀本不穷，况当心目费。淡淡横朝烟，脉脉深秋思。"}
{"title": "山中", "time": "唐代", "author": "王维", "themes": ["秋天", "写景"], "content": "荆溪白石出，天寒红叶稀。山路元无雨，空翠湿人衣。"}
{"title": "长相思·一重山", "time": "五代", "author": "李煜", "themes": ["宋词三百首", "秋天", "写山", "相思"], "content": "一重山，两重山。山远天高烟水寒，相思枫叶丹。菊花开，菊花残。塞雁高飞人未还，一帘风月闲。"}
{"title": "更漏子·对秋深", "time": "五代", "author": "孙光宪", "themes": ["秋天"], "content": "对秋深，离恨苦，数夜满庭风雨。凝想坐，敛愁眉，孤心似有违。红窗静，画帘垂，魂消地角天涯。和泪听，断肠窥，漏移灯暗时。"}
{"title": "青杏儿·秋", "time": "明代", "author": "朱栴", "themes": ["秋天", "写景", "山水"], "content": "午枕梦初残，高楼上，独凭阑干。清商应律金风至，砧声断续，笳音幽怨，雁阵惊寒。景物不堪看，凝眸处愁有千般。秋光谈薄人情似，迢迢野水，茫茫衰草，隐隐青山。"}
{"title": "书李世南所画秋景二首", "time": "宋代", "author": "苏轼", "themes": ["秋天", "写景"], "content": "野水参差落涨痕，疏林欹倒出霜根。扁舟一棹归何处？家在江南黄叶村。人间斤斧日创夷，谁见龙蛇百尺姿。不是溪山成独往，何人解作挂猿枝。"}
{"title": "清平乐·孤花片叶", "time": "清代", "author": "纳兰性德", "themes": ["秋天", "写景", "伤怀"], "content": "孤花片叶，断送清秋节。寂寂绣屏香篆灭，暗里朱颜消歇。谁怜散髻吹笙，天涯芳草关情。懊恼隔帘幽梦，半床花月纵横。"}
{"title": "天净沙·秋", "time": "元代", "author": "朱庭玉", "themes": ["秋天", "写景"], "content": "庭前落尽梧桐，水边开彻芙蓉。解与诗人意同。辞柯霜叶，飞来就我题红。"}
{"title": "己酉岁九月九日", "time": "魏晋", "author": "陶渊明", "themes": ["重阳节", "秋天", "写景", "感慨"], "content": "靡靡秋已夕，凄凄风露交。蔓草不复荣，园木空自凋。清气澄余滓，杳然天界高。哀蝉无留响，丛雁鸣云霄。万化相寻绎，人生岂不劳？从古皆有没，念之中心焦。何以称我情？浊酒且自陶。千载非所知，聊以永今朝。"}
{"title": "残叶", "time": "宋代", "author": "李觏", "themes": ["秋天", "抒情"], "content": "一树摧残几片存，栏边为汝最伤神。休翻雨滴寒鸣夜，曾抱花枝暖过春。与影有情唯日月，遇红无礼是泥尘。上阳宫女多诗思，莫寄人间取次人。"}
{"title": "对竹思鹤", "time": "宋代", "author": "钱惟演", "themes": ["秋天", "写景", "写竹"], "content": ""}
{"title": "塞上忆汶水", "time": "元代", "author": "曹元用", "themes": ["思乡", "边塞", "秋天", "孤寂"], "content": ""}
{"title": "清平乐·凄凄切切", "time": "清代", "author": "纳兰性德", "themes": ["秋天", "怀人", "愁苦", "寂寞"], "content": ""}
{"title": "梦中作", "time": "宋代", "author": "欧阳修", "themes": ["写景", "抒情", "秋天", "夜晚"], "content": ""}
{"title": "秋夜", "time": "宋代", "author": "朱淑真", "themes": ["闺怨", "秋天", "抒情", "孤寂", "惆怅"], "content": ""}
{"title": "江畔独步寻花·其六", "time": "唐代", "author": "杜甫", "themes": ["小学古诗", "写景", "写花"], "content": "黄四娘家花满蹊，千朵万朵压枝低。留连戏蝶时时舞，自在娇莺恰恰啼。"}
{"title": "咏牡丹", "time": "宋代", "author": "王溥", "themes": ["咏物", "写花", "抒怀"], "content": "枣花至小能成实，桑叶虽柔解吐丝。堪笑牡丹如斗大，不成一事又空枝。"}
{"title": "薛宝钗咏白海棠", "time": "清代", "author": "曹雪芹", "themes": ["咏物", "写花"], "content": "珍重芳姿昼掩门，自携手瓮灌苔盆。胭脂洗出秋阶影，冰雪招来露砌魂。淡极始知花更艳，愁多焉得玉无痕。欲偿白帝宜清洁，不语婷婷日又昏。"}
{"title": "咏秋江", "time": "唐代", "author": "林逋", "themes": ["咏物", "写花", "写景"], "content": "苍茫沙嘴鹭鸶眠，片水无痕浸碧天。最爱芦花经雨后，一蓬烟火饭鱼船。"}
{"title": "玉烛新·白海棠", "time": "清代", "author": "顾太清", "themes": ["咏物", "写花"], "content": "初晴新雨后。乍洗褪胭脂，缟衣妆就。东风倦倚，憨憨态、不管敲残更漏。嫩寒天气，正睡稳、乌衣时候。深夜静、银烛高烧，微香暗侵襟袖。盈盈一点芳心，占多少春光，问卿知否？红妆莫斗。谁得似、净骨天然清瘦。神娟韵秀。雅称个、花仙为首。还要倩、流水高山，花前慢奏。"}
{"title": "庆清朝·榴花", "time": "宋代", "author": "王沂孙", "themes": ["咏物", "写花"], "content": "玉局歌残，金陵句绝，年年负却熏风。西邻窈窕，独怜入户飞红。前度绿阴载酒，枝头色比舞裙同。何须拟，蜡珠作蒂，缃彩成丛。谁在旧家殿阁？自太真仙去，扫地春空。朱幡护取，如今应误花工。颠倒绛英满径，想无车马到山中。西风后，尚余数点，犹胜春浓。"}
{"title": "冬青花", "time": "宋代", "author": "林景熙", "themes": ["写景", "写花", "抒情"], "content": "冬青花，花时一日肠九折。隔江风雨晴影空，五月深山护微雪。石根云气龙所藏，寻常蝼蚁不敢穴。移来此种非人间，曾识万年觞底月。蜀魂飞绕百鸟臣，夜半一声山竹裂。"}
{"title": "春光好·花滴露", "time": "五代", "author": "欧阳炯", "themes": ["春天", "写花"], "content": "花滴露，柳摇烟，艳阳天。雨霁山樱红欲烂，谷莺迁。饮处交飞玉斝，游时倒把金鞭。风飐九衢榆叶动，簇青钱。"}
{"title": "宴山亭·北行见杏花裁剪冰绡", "time": "宋代", "author": "赵佶", "themes": ["婉约", "写花", "感伤"], "content": "北行见杏花裁剪冰绡，轻叠数重，淡着燕脂匀注。新样靓妆，艳溢香融，羞杀蕊珠宫女。易得凋零，更多少无情风雨。愁苦!问院落凄凉，几番春暮？凭寄离恨重重，这双燕何曾，会人言语？天遥地远，万水千山，知他故宫何处？怎不思量，除梦里有时曾去。无据，和梦也新来不做。"}
{"title": "玉树后庭花", "time": "南北朝", "author": "陈叔宝", "themes": ["写花"], "content": "丽宇芳林对高阁，新装艳质本倾城。映户凝娇乍不进，出帷含态笑相迎。妖姬脸似花含露，玉树流光照后庭。花开花落不长久，落红满地归寂中。"}
{"title": "庆庵寺桃花", "time": "宋代", "author": "谢枋得", "themes": ["写花", "生活", "向往"], "content": "寻得桃源好避秦，桃红又是一年春。花飞莫遣随流水，怕有渔郎来问津。"}
{"title": "卷珠帘·记得来时春未暮", "time": "宋代", "author": "魏夫人", "themes": ["写花", "追忆", "爱情"], "content": "记得来时春未暮，执手攀花，袖染花梢露。暗卜春心共花语，争寻双朵争先去。多情因甚相辜负，轻拆轻离，欲向谁分诉。泪湿海棠花枝处，东君空把奴分付。"}
{"title": "谒金门·花满院", "time": "宋代", "author": "陈克", "themes": ["婉约", "写花", "怀人"], "content": "花满院。飞去飞来双燕。红雨入帘寒不卷。晓屏山六扇。翠袖玉笙凄断。脉脉两蛾愁浅。消息不知郎近远。一春长梦见。"}
{"title": "庭中有奇树", "time": "两汉", "author": null, "themes": ["古诗十九首", "写花", "妇女", "相思", "孤独"], "content": "庭中有奇树，绿叶发华滋。攀条折其荣，将以遗所思。馨香盈怀袖，路远莫致之。此物何足贵，但感别经时。"}
{"title": "买花 / 牡丹", "time": "唐代", "author": "白居易", "themes": ["写花", "讽刺"], "content": "帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，戋戋五束素。上张幄幕庇，旁织巴篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人喻。一丛深色花，十户中人赋。"}
{"title": "题所赁宅牡丹花", "time": "唐代", "author": "王建", "themes": ["写花", "赞美"], "content": "赁宅得花饶，初开恐是妖。粉光深紫腻，肉色退红娇。且愿风留著，惟愁日炙燋。可怜零落蕊，收取作香烧。"}
{"title": "破阵乐·露花倒影", "time": "宋代", "author": "柳永", "themes": ["写花", "写景"], "content": "露花倒影，烟芜蘸碧，灵沼波暖。金柳摇风树树，系彩舫龙舟遥岸。千步虹桥，参差雁齿，直趋水殿。绕金堤、曼衍鱼龙戏，簇娇春罗绮，喧天丝管。霁色荣光，望中似睹，蓬莱清浅。时见。凤辇宸游，鸾觞禊饮，临翠水、开镐宴。两两轻舠飞画楫，竞夺锦标霞烂。罄欢娱，歌鱼藻，徘徊宛转。别有盈盈游女，各委明珠，争收翠羽，相将归远。渐觉云海沈沈，洞天日晚。"}
{"title": "更漏子·出墙花", "time": "宋代", "author": "晏几道", "themes": ["写花", "写人"], "content": "出墙花，当路柳。借问芳心谁有。红解笑，绿能颦。千般恼乱春。北来人，南去客。朝暮等闲攀折。怜晚芳，惜残阳。情知枉断肠。"}
{"title": "六丑·落花", "time": "宋代", "author": "周邦彦", "themes": ["宋词三百首", "写花", "惜春"], "content": "正单衣试酒，恨客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。"}
{"title": "解佩令·人行花坞", "time": "宋代", "author": "史达祖", "themes": ["写花", "思念"], "content": "人行花坞。衣沾香雾。有新词、逢春分付。屡欲传情，奈燕子、不曾飞去。倚珠帘、咏郎秀句。相思一度。秾愁一度。最难忘、遮灯私语。澹月梨花，借梦来、花边廊庑。指春衫、泪曾溅处。"}
{"title": "玉楼春·白莲", "time": "清代", "author": "王夫之", "themes": ["写花"], "content": "娟娟片月涵秋影，低照银塘光不定。绿云冉冉粉初匀，玉露泠泠香自省。荻花风起秋波冷，独拥檀心窥晓镜。他时欲与问归魂，水碧天空清夜永。"}
{"title": "夜飞鹊·蔡司户席上南花", "time": "宋代", "author": "吴文英", "themes": ["写花", "怀人"], "content": "金规印遥汉，庭浪无纹。清雪冷沁花薰。天街曾醉美人畔，凉枝移插乌巾。西风骤惊散，念梭悬愁结，蒂翦离痕。中郎旧恨，寄横竹、吹裂哀云。空剩露华烟彩，人影断幽坊，深闭千门。浑似飞仙入梦，袜罗微步，流水青苹。轻冰润□，怅今朝、不共清尊。怕云槎来晚，流红信杳，萦断秋魂。"}
{"title": "西江月·赋瑶圃青梅枝上晚花", "time": "宋代", "author": "吴文英", "themes": ["写花", "抒怀"], "content": "枝袅一痕雪在，叶藏几豆春浓。玉奴最晚嫁东风。来结梨花幽梦。香力添熏罗被，瘦肌犹怯冰绡。绿阴青子老溪桥。羞见东邻娇小。"}
{"title": "蝶恋花·和漱玉词", "time": "清代", "author": "王士祯", "themes": ["婉约", "写花", "抒情"], "content": "凉夜沉沉花漏冻，欹枕无眠，渐觉荒鸡动。此际闲愁郎不共，月移窗罅春寒重。忆共锦衾无半缝，郎似桐花，妾似桐花凤。往事迢迢徒入梦，银筝断续连珠弄。"}
{"title": "城南", "time": "宋代", "author": "曾巩", "themes": ["古诗三百首", "写花", "哲理"], "content": "雨过横塘水满堤，乱山高下路东西。一番桃李花开尽，惟有青青草色齐。"}
{"title": "花底", "time": "唐代", "author": "杜甫", "themes": ["写花"], "content": "紫萼扶千蕊，黄须照万花。忽疑行暮雨，何事入朝霞。恐是潘安县，堪留卫玠车。深知好颜色，莫作委泥沙。"}
{"title": "咏桂", "time": "唐代", "author": "李白", "themes": ["写花", "赞美"], "content": "世人种桃李，皆在金张门。攀折争捷径，及此春风暄。一朝天霜下，荣耀难久存。安知南山桂，绿叶垂芳根。清阴亦可托，何惜树君园。"}
{"title": "清平调·其三", "time": "唐代", "author": "李白", "themes": ["写人", "写花"], "content": "名花倾国两相欢，长得君王带笑看。解释春风无限恨，沉香亭北倚阑干。"}
{"title": "别储邕之剡中", "time": "唐代", "author": "李白", "themes": ["离别", "写花", "写水"], "content": "借问剡中道，东南指越乡。舟从广陵去，水入会稽长。竹色溪下绿，荷花镜里香。辞君向天姥，拂石卧秋霜。"}
{"title": "代悲白头翁 / 白头吟 / 有所思", "time": "唐代", "author": "刘希夷", "themes": ["写花", "感伤", "青春"], "content": "洛阳城东桃李花，飞来飞去落谁家？洛阳女儿惜颜色，坐见落花长叹息。今年花落颜色改，明年花开复谁在？已见松柏摧为薪，更闻桑田变成海。古人无复洛城东，今人还对落花风。年年岁岁花相似，岁岁年年人不同。寄言全盛红颜子，应怜半死白头翁。此翁白头真可怜，伊昔红颜美少年。公子王孙芳树下，清歌妙舞落花前。光禄池台文锦绣，将军楼阁画神仙。一朝卧病无相识，三春行乐在谁边？宛转蛾眉能几时？须臾鹤发乱如丝。但看古来歌舞地，唯有黄昏鸟雀悲。"}
{"title": "裳裳者华", "time": "先秦", "author": null, "themes": ["诗经", "写花", "赞美", "写人"], "content": "裳裳者华，其叶湑兮。我觏之子，我心写兮。我心写兮，是以有誉处兮。裳裳者华，芸其黄矣。我觏之子，维其有章矣。维其有章矣，是以有庆矣。裳裳者华，或黄或白。我觏之子，乘其四骆。乘其四骆，六辔沃若。左之左之，君子宜之。右之右之，君子有之。维其有之，是以似之。"}
{"title": "辛夷坞", "time": "唐代", "author": "王维", "themes": ["田园", "写花"], "content": "木末芙蓉花，山中发红萼。涧户寂无人，纷纷开且落。"}
{"title": "大林寺桃花", "time": "唐代", "author": "白居易", "themes": ["写景", "写花"], "content": "人间四月芳菲尽，山寺桃花始盛开。长恨春归无觅处，不知转入此中来。"}
{"title": "酒泉子·买得杏花", "time": "唐代", "author": "司空图", "themes": ["婉约", "叙事", "写花", "抒情", "惜时"], "content": "买得杏花，十载归来方始坼。假山西畔药阑东，满枝红。旋开旋落旋成空，白发多情人更惜。黄昏把酒祝东风，且从容。"}
{"title": "惜花", "time": "唐代", "author": "任翻", "themes": ["写花"], "content": "无语与花别，细看枝上红。明年又相见，还恐是愁中。"}
{"title": "相见欢·林花谢了春红", "time": "五代", "author": "李煜", "themes": ["宋词三百首", "写花", "人生"], "content": "林花谢了春红，太匆匆。无奈朝来寒雨晚来风。胭脂泪，相留醉，几时重。自是人生长恨水长东。(相留一作：留人)"}
{"title": "途中见杏花", "time": "唐代", "author": "吴融", "themes": ["写花", "抒情"], "content": "一枝红杏出墙头，墙外行人正独愁。长得看来犹有恨，可堪逢处更难留！林空色暝莺先到，春浅香寒蝶未游。更忆帝乡千万树，澹烟笼日暗神州。"}
{"title": "卖花翁", "time": "唐代", "author": "吴融", "themes": ["写花", "讽刺"], "content": "和烟和露一丛花，担入宫城许史家。惆怅东风无处说，不教闲地著春华。"}
{"title": "宣城见杜鹃花", "time": "唐代", "author": "李白", "themes": ["写花", "写鸟", "思乡"], "content": "蜀地曾闻子规鸟，宣城又见杜鹃花。一叫一回肠一断，三春三月忆三巴。"}
{"title": "卜算子·片片蝶衣轻", "time": "宋代", "author": "刘克庄", "themes": ["宋词三百首", "豪放", "写花"], "content": "片片蝶衣轻，点点猩红小。道是天公不惜花，百种千般巧。朝见树头繁，暮见枝头少。道是天公果惜花，雨洗风吹了。"}
{"title": "六州歌头·东风著意", "time": "宋代", "author": "韩元吉", "themes": ["写花", "爱情", "抒情", "怀人"], "content": "东风著意，先上小桃枝。红粉腻，娇如醉，倚朱扉。记年时，隐映新妆面，临水岸，春将半，云日暖，斜桥转，夹城西。草软莎平，跋马垂杨渡，玉勒争嘶。认娥眉凝笑，脸薄拂燕脂。绣户曾窥，恨依依。共携手处，香如雾，红随步，怨春迟。消瘦损，凭谁问？只花知，泪空垂。旧日堂前燕，和烟雨，又双飞。人自老，春长好，梦佳期。前度刘郎，几许风流地，花也应悲。但茫茫暮霭，目断武陵溪，往事难追。"}
{"title": "阳春曲·赠海棠", "time": "元代", "author": "徐再思", "themes": ["咏物", "写花"], "content": "玉环梦断风流事，银烛歌成富贵词。东风一树玉胭脂，双燕子。曾见正开时。"}
{"title": "苦寒行", "time": "唐代", "author": "齐己", "themes": ["冬天", "哲理", "忧国忧民"], "content": "冰峰撑空寒矗矗，云凝水冻埋海陆。杀物之性，伤人之欲，既不能断绝蒺藜荆棘之根株，又不能展凤凰麒麟之拳跼。如此则何如为和煦，为膏雨，自然天下之荣枯，融融于万户。"}
{"title": "腊日宣诏幸上苑 / 催花诗", "time": "唐代", "author": "武则天", "themes": ["冬天", "写花"], "content": "明朝游上苑，火速报春知。花须连夜发，莫待晓风吹。"}
{"title": "饮马长城窟行", "time": "唐代", "author": "李世民", "themes": ["冬天", "边塞", "爱国", "战争", "生活"], "content": "塞外悲风切，交河冰已结。瀚海百重波，阴山千里雪。迥戍危烽火，层峦引高节。悠悠卷旆旌，饮马出长城。寒沙连骑迹，朔吹断边声。胡尘清玉塞，羌笛韵金钲。绝漠干戈戢，车徒振原隰。都尉反龙堆，将军旋马邑。扬麾氛雾静，纪石功名立。荒裔一戎衣，灵台凯歌入。"}
{"title": "冬晚对雪忆胡居士家", "time": "唐代", "author": "王维", "themes": ["冬天", "写雪", "思念"], "content": "寒更传晓箭，清镜览衰颜。隔牖风惊竹，开门雪满山。洒空深巷静，积素广庭闲。借问袁安舍，翛然尚闭关。"}
{"title": "终南望余雪", "time": "唐代", "author": "祖咏", "themes": ["唐诗三百首", "冬天", "写景", "写雪"], "content": "终南阴岭秀，积雪浮云端。林表明霁色，城中增暮寒。"}
{"title": "子夜吴歌·冬歌", "time": "唐代", "author": "李白", "themes": ["唐诗三百首", "冬天", "妇女", "思念"], "content": "明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。"}
{"title": "冬日归旧山", "time": "唐代", "author": "李白", "themes": ["冬天", "写景", "励志"], "content": "未洗染尘缨，归来芳草平。一条藤径绿，万点雪峰晴。地冷叶先尽，谷寒云不行。嫩篁侵舍密，古树倒江横。白犬离村吠，苍苔壁上生。穿厨孤雉过，临屋旧猿鸣。木落禽巢在，篱疏兽路成。拂床苍鼠走，倒箧素鱼惊。洗砚修良策，敲松拟素贞。此时重一去，去合到三清。"}
{"title": "阁夜", "time": "唐代", "author": "杜甫", "themes": ["唐诗三百首", "冬天", "战争", "思乡"], "content": "岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭几家闻战伐，夷歌数处起渔樵。卧龙跃马终黄土，人事依依漫寂寥。(版本一)岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。(版本二)"}
{"title": "夜上受降城闻笛", "time": "唐代", "author": "李益", "themes": ["唐诗三百首", "冬天", "月亮", "边塞", "思念", "战争"], "content": "回乐峰前沙似雪，受降城外月如霜。不知何处吹芦管，一夜征人尽望乡。"}
{"title": "卖炭翁", "time": "唐代", "author": "白居易", "themes": ["冬天"], "content": "卖炭翁，伐薪烧炭南山中。满面尘灰烟火色，两鬓苍苍十指黑。卖炭得钱何所营？身上衣裳口中食。可怜身上衣正单，心忧炭贱愿天寒。夜来城外一尺雪，晓驾炭车辗冰辙。牛困人饥日已高，市南门外泥中歇。翩翩两骑来是谁？黄衣使者白衫儿。手把文书口称敕，回车叱牛牵向北。一车炭，千余斤，宫使驱将惜不得。半匹红绡一丈绫，系向牛头充炭直。"}
{"title": "邯郸冬至夜思家", "time": "唐代", "author": "白居易", "themes": ["冬天", "地名", "思乡"], "content": "邯郸驿里逢冬至，抱膝灯前影伴身。想得家中夜深坐，还应说著远行人。"}
{"title": "和张仆射塞下曲·其三", "time": "唐代", "author": "卢纶", "themes": ["唐诗三百首", "边塞", "冬天", "战争", "赞美"], "content": "月黑雁飞高，单于夜遁逃。欲将轻骑逐，大雪满弓刀。"}
{"title": "稚子弄冰", "time": "宋代", "author": "杨万里", "themes": ["冬天", "儿童", "生活"], "content": "稚子金盆脱晓冰，彩丝穿取当银铮。(银铮一作：银钲)敲成玉磬穿林响，忽作玻璃碎地声。(玻璃一作：玻瓈)"}
{"title": "失题", "time": "隋代", "author": "杨广", "themes": ["冬天", "抒情"], "content": ""}
{"title": "走马川行奉送出师西征 / 走马川行奉送封大夫出师西征", "time": "唐代", "author": "岑参", "themes": ["唐诗三百首", "初中古诗", "边塞", "送别", "写风", "写马", "赞美"], "content": "君不见走马川行雪海边，平沙莽莽黄入天。轮台九月风夜吼，一川碎石大如斗，随风满地石乱走。匈奴草黄马正肥，金山西见烟尘飞，汉家大将西出师。将军金甲夜不脱，半夜军行戈相拨，风头如刀面如割。马毛带雪汗气蒸，五花连钱旋作冰，幕中草檄砚水凝。虏骑闻之应胆慑，料知短兵不敢接，车师西门伫献捷。"}
{"title": "茅屋为秋风所破歌", "time": "唐代", "author": "杜甫", "themes": ["初中古诗", "秋天", "写风", "励志", "忧国忧民"], "content": "八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山！呜呼！何时眼前突兀见此屋，吾庐独破受冻死亦足！"}
{"title": "大德歌·冬", "time": "元代", "author": "关汉卿", "themes": ["冬天", "妇女"], "content": "雪纷纷，掩重门，不由人不断魂，瘦损江梅韵。那里是清江江上村，香闺里冷落谁瞅问？好一个憔悴的凭栏人。"}
{"title": "苦寒吟", "time": "唐代", "author": "孟郊", "themes": ["冬天", "生活"], "content": "百泉冻皆咽，我吟寒更切。半夜倚乔松，不觉满衣雪。竹竿有甘苦，我爱抱苦节。鸟声有悲欢，我爱口流血。潘生若解吟，更早生白发。"}
{"title": "幽居冬暮", "time": "唐代", "author": "李商隐", "themes": ["冬天", "写景", "爱国"], "content": "羽翼摧残日，郊园寂寞时。晓鸡惊树雪，寒鹜守冰池。急景忽云暮，颓年浸已衰。如何匡国分，不与夙心期。"}
{"title": "早冬", "time": "唐代", "author": "白居易", "themes": ["冬天"], "content": "十月江南天气好，可怜冬景似春华。霜轻未杀萋萋草，日暖初干漠漠沙。老柘叶黄如嫩树，寒樱枝白是狂花。此时却羡闲人醉，五马无由入酒家。"}
{"title": "洛桥晚望", "time": "唐代", "author": "孟郊", "themes": ["冬天", "写景", "抒情"], "content": "天津桥下冰初结，洛阳陌上人行绝。榆柳萧疏楼阁闲，月明直见嵩山雪。"}
{"title": "江雪", "time": "唐代", "author": "柳宗元", "themes": ["唐诗三百首", "写景", "冬天", "写雪", "山水", "写鸟"], "content": "千山鸟飞绝，万径人踪灭。孤舟蓑笠翁，独钓寒江雪。"}
{"title": "维扬冬末寄幕中二从事", "time": "唐代", "author": "王建", "themes": ["冬天", "思乡"], "content": "江上数株桑枣树，自从离乱更荒凉。那堪旅馆经残腊，只把空书寄故乡。典尽客衣三尺雪，炼精诗句一头霜。故人多在芙蓉幕，应笑孜孜道未光。"}
{"title": "辽东行", "time": "唐代", "author": "王建", "themes": ["冬天", "战争"], "content": "辽东万里辽水曲，古戍无城复无屋。黄云盖地雪作山，不惜黄金买衣服。战回各自收弓箭，正西回面家乡远。年年郡县送征人，将与辽东作丘坂。宁为草木乡中生，有身不向辽东行。"}
{"title": "李端公 / 送李端", "time": "唐代", "author": "卢纶", "themes": ["唐诗三百首", "冬天", "送别", "友情", "伤怀"], "content": "故关衰草遍，离别自堪悲。(自堪悲一作：正堪悲)路出寒云外，人归暮雪时。少孤为客早，多难识君迟。掩泪空相向，风尘何处期。"}
{"title": "送外甥怀素上人归乡侍奉", "time": "唐代", "author": "钱起", "themes": ["冬天", "离别"], "content": "释子吾家宝，神清慧有馀。能翻梵王字，妙尽伯英书。远鹤无前侣，孤云寄太虚。狂来轻世界，醉里得真如。飞锡离乡久，宁亲喜腊初。故池残雪满，寒柳霁烟疏。寿酒还尝药，晨餐不荐鱼。遥知禅诵外，健笔赋闲居。"}
{"title": "腊日", "time": "唐代", "author": "杜甫", "themes": ["冬天"], "content": "腊日常年暖尚遥，今年腊日冻全消。侵陵雪色还萱草，漏泄春光有柳条。纵酒欲谋良夜醉，还家初散紫宸朝。口脂面药随恩泽，翠管银罂下九霄。"}
{"title": "岁晏行", "time": "唐代", "author": "杜甫", "themes": ["冬天", "忧国忧民"], "content": "岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终？"}
{"title": "悲青坂", "time": "唐代", "author": "杜甫", "themes": ["冬天", "战争"], "content": "我军青坂在东门，天寒饮马太白窟。黄头奚儿日向西，数骑弯弓敢驰突。山雪河冰野萧瑟，青是烽烟白人骨。焉得附书与我军，忍待明年莫仓卒。"}
{"title": "夜宴南陵留别", "time": "唐代", "author": "李嘉祐", "themes": ["冬天", "离别"], "content": "雪满前庭月色闲，主人留客未能还。预愁明日相思处，匹马千山与万山。"}
{"title": "嘲王历阳不肯饮酒", "time": "唐代", "author": "李白", "themes": ["冬天", "写雪", "抒情"], "content": "地白风色寒，雪花大如手。笑杀陶渊明，不饮杯中酒。浪抚一张琴，虚栽五株柳。空负头上巾，吾于尔何有。"}
{"title": "古从军行", "time": "唐代", "author": "李颀", "themes": ["唐诗三百首", "冬天", "边塞", "生活"], "content": "白日登山望烽火，黄昏饮马傍交河。行人刁斗风沙暗，公主琵琶幽怨多。野云万里无城郭，雨雪纷纷连大漠。胡雁哀鸣夜夜飞，胡儿眼泪双双落。闻道玉门犹被遮，应将性命逐轻车。年年战骨埋荒外，空见蒲桃入汉家。"}
{"title": "望蓟门", "time": "唐代", "author": "祖咏", "themes": ["唐诗三百首", "冬天", "边塞"], "content": "燕台一望客心惊，笳鼓喧喧汉将营。(笳鼓一作：箫鼓)万里寒光生积雪，三边曙色动危旌。沙场烽火连胡月，海畔云山拥蓟城。少小虽非投笔吏，论功还欲请长缨。"}
{"title": "观猎", "time": "唐代", "author": "王维", "themes": ["冬天"], "content": "风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。"}
{"title": "苑中遇雪应制", "time": "唐代", "author": "宋之问", "themes": ["冬天", "写雪"], "content": "紫禁仙舆诘旦来，青旂遥倚望春台。不知庭霰今朝落，疑是林花昨夜开。"}
{"title": "昼夜乐·冬", "time": "元代", "author": "赵显宏", "themes": ["冬天", "思念"], "content": "风送梅花过小桥，飘飘。飘飘地乱舞琼瑶，水面上流将去了。觑绝似落英无消耗，似那人水远山遥，怎不焦？今日明朝，今日明朝，又不见他来到！佳人，佳人多命薄！今遭，难逃。难逃他粉悴烟憔，直恁般鱼沉雁杳！谁承望拆散了鸾凤交，空教人梦断魂劳。心痒难揉，心痒难揉。盼不得鸡儿叫。"}
{"title": "天净沙·冬", "time": "元代", "author": "白朴", "themes": ["冬天", "孤独"], "content": "一声画角谯门，半庭新月黄昏，雪里山前水滨。竹篱茅舍，淡烟衰草孤村。"}
{"title": "大德歌·冬景", "time": "元代", "author": "关汉卿", "themes": ["冬天", "写景", "向往", "闲适", "生活"], "content": "雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。"}
{"title": "癸卯岁十二月中作与从弟敬远", "time": "魏晋", "author": "陶渊明", "themes": ["冬天", "写景", "抒情"], "content": "寝迹衡门下，邈与世相绝。顾盼莫谁知，荆扉昼常闭。凄凄岁暮风，翳翳经日雪。倾耳无希声，在目皓已洁。劲气侵襟袖，箪瓢谢屡设。萧索空宇中，了无一可悦！历览千载书，时时见遗烈。高操非所攀，谬得固穷节。平津苟不由，栖迟讵为拙！寄意一言外，兹契谁能别？"}
{"title": "冬十月", "time": "魏晋", "author": "曹操", "themes": ["冬天", "写景", "人民", "生活"], "content": "孟冬十月，北风徘徊，天气肃清，繁霜霏霏。鵾鸡晨鸣，鸿雁南飞，鸷鸟潜藏，熊罴窟栖。钱镈停置，农收积场。逆旅整设，以通贾商。幸甚至哉！歌以咏志。"}
{"title": "满路花·冬", "time": "宋代", "author": "张淑芳", "themes": ["冬天", "女子", "孤独", "思念"], "content": "罗襟湿未干，又是凄凉雪。欲睡难成寐、音书绝。窗前竹叶，凛凛狂风折。寒衣弱不胜，有甚遥肠，望到春来时节。孤灯独照，字字吟成血。仅梅花知苦、香来接。离愁万种，提起心头切。比霜风更烈。瘦似枯枝，待何人与分说。"}
{"title": "永遇乐·探梅次时斋韵", "time": "宋代", "author": "吴文英", "themes": ["冬天", "梅花", "女子", "孤独"], "content": "阁雪云低，卷沙风急，惊雁失序。户掩寒宵，屏闲冷梦，灯飐唇似语。堪怜窗景，都闲刺绣，但续旧愁一缕。邻歌散，罗襟印粉，袖湿茜桃红露。西湖旧日，留连清夜，爱酒几将花误。遗袜尘销，题裙墨黯，天远吹笙路。吴台直下，缃梅无限，未放野桥香度。重谋醉，揉香弄影，水清浅处。"}
{"title": "行香子·腊八日与洪仲简溪行其夜雪作", "time": "宋代", "author": "汪莘", "themes": ["婉约", "冬天", "写景"], "content": "野店残冬。绿酒春浓。念如今、此意谁同。溪光不尽，山翠无穷。有几枝梅，几竿竹，几株松。篮举乘兴，薄暮疏钟。望孤村、斜日匆匆。夜窗雪阵，晓枕云峰。便拥渔蓑，顶渔笠，作渔翁。"}
{"title": "冬柳", "time": "唐代", "author": "陆龟蒙", "themes": ["冬天", "柳树"], "content": "柳汀斜对野人窗，零落衰条傍晓江。正是霜风飘断处，寒鸥惊起一双双。"}
{"title": "落日忆山中", "time": "唐代", "author": "李白", "themes": ["春天", "写风"], "content": "雨后烟景绿，晴天散馀霞。东风随春归，发我枝上花。花落时欲暮，见此令人嗟。愿游名山去，学道飞丹砂。"}
{"title": "咏柳 / 柳枝词", "time": "唐代", "author": "贺知章", "themes": ["小学古诗", "写景", "咏物", "春天", "写风", "柳树"], "content": "碧玉妆成一树高，万条垂下绿丝绦。不知细叶谁裁出，二月春风似剪刀。"}
{"title": "咏风", "time": "唐代", "author": "王勃", "themes": ["咏物", "赞美", "写风"], "content": "肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。(版本一)肃肃凉景生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。(版本二)"}
{"title": "北风", "time": "先秦", "author": null, "themes": ["诗经", "写风"], "content": "北风其凉，雨雪其雱。惠而好我，携手同行。其虚其邪？既亟只且！北风其喈，雨雪其霏。惠而好我，携手同归。其虚其邪？既亟只且！莫赤匪狐，莫黑匪乌。惠而好我，携手同车。其虚其邪？既亟只且！"}
{"title": "匪风", "time": "先秦", "author": null, "themes": ["诗经", "写风", "思乡"], "content": "匪风发兮，匪车偈兮。顾瞻周道，中心怛兮。匪风飘兮，匪车嘌兮。顾瞻周道，中心吊兮。谁能亨鱼？溉之釜鬵。谁将西归？怀之好音。"}
{"title": "风", "time": "唐代", "author": "李峤", "themes": ["写风", "励志"], "content": "解落三秋叶，能开二月花。过江千尺浪，入竹万竿斜。"}
{"title": "逢雪宿芙蓉山主人", "time": "唐代", "author": "刘长卿", "themes": ["写景", "冬天", "写雪", "写风", "写人"], "content": "日暮苍山远，天寒白屋贫。柴门闻犬吠，风雪夜归人。"}
{"title": "酬裴侍御对雨感时见赠", "time": "唐代", "author": "李白", "themes": ["秋天", "写风", "写雨", "写人", "同情"], "content": "雨色秋来寒，风严清江爽。孤高绣衣人，潇洒青霞赏。平生多感激，忠义非外奖。祸连积怨生，事及徂川往。楚邦有壮士，鄢郢翻扫荡。申包哭秦庭，泣血将安仰。鞭尸辱已及，堂上罗宿莽。颇似今之人，蟊贼陷忠谠。渺然一水隔，何由税归鞅。日夕听猿怨，怀贤盈梦想。"}
{"title": "天末怀李白", "time": "唐代", "author": "杜甫", "themes": ["唐诗三百首", "写风", "怀人"], "content": "凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。"}
{"title": "洞庭湖阻风赠张十一署·时自阳山徙掾江陵", "time": "唐代", "author": "韩愈", "themes": ["写风", "离别"], "content": "十月阴气盛，北风无时休。苍茫洞庭岸，与子维双舟。雾雨晦争泄，波涛怒相投。犬鸡断四听，粮绝谁与谋。相去不容步，险如碍山丘。清谈可以饱，梦想接无由。男女喧左右，饥啼但啾啾。非怀北归兴，何用胜羁愁。云外有白日，寒光自悠悠。能令暂开霁，过是吾无求。"}
{"title": "秋风引", "time": "唐代", "author": "刘禹锡", "themes": ["秋天", "写风", "思乡"], "content": "何处秋风至？萧萧送雁群。朝来入庭树，孤客最先闻。"}
{"title": "村居苦寒", "time": "唐代", "author": "白居易", "themes": ["写风", "农民", "生活"], "content": "八年十二月，五日雪纷纷。竹柏皆冻死，况彼无衣民。回观村闾间，十室八九贫。北风利如剑，布絮不蔽身。唯烧蒿棘火，愁坐夜待晨。乃知大寒岁，农者尤苦辛。顾我当此日，草堂深掩门。褐裘覆紖被，坐卧有馀温。幸免饥冻苦，又无垄亩勤。念彼深可愧，自问是何人。"}
{"title": "乌夜啼·昨夜风兼雨", "time": "五代", "author": "李煜", "themes": ["宋词三百首", "写风", "写雨", "抒情", "人生"], "content": "昨夜风兼雨，帘帏飒飒秋声。烛残漏断频欹枕，起坐不能平。世事漫随流水，算来一梦浮生。醉乡路稳宜频到，此外不堪行。(一梦一作：梦里)"}
{"title": "浪淘沙慢·梦觉透窗风一线", "time": "宋代", "author": "柳永", "themes": ["写风", "孤独", "思念"], "content": "梦觉透窗风一线，寒灯吹息。那堪酒醒，又闻空阶，夜雨频滴。嗟因循、久作天涯客。负佳人、几许盟言，便忍把、从前欢会，陡顿翻成忧戚。愁极，再三追思，洞房深处，几度饮散歌阑，香暖鸳鸯被。岂暂时疏散，费伊心力。殚云尤雨，有万般千种，相怜相惜。恰到如今，天长漏永，无端自家疏隔。知何时、却拥秦云态？原低帏昵枕，轻轻细说与，江乡夜夜，数寒更思忆。"}
{"title": "清平乐·金风细细", "time": "宋代", "author": "晏殊", "themes": ["写风", "婉约"], "content": "金风细细。叶叶梧桐坠。绿酒初尝人易醉。一枕小窗浓睡。紫薇朱槿花残。斜阳却照阑干。双燕欲归时节，银屏昨夜微寒。"}
{"title": "野步", "time": "清代", "author": "赵翼", "themes": ["写风", "感伤"], "content": "峭寒催换木棉裘，倚杖郊原作近游。最是秋风管闲事，红他枫叶白人头。"}
{"title": "野菊", "time": "唐代", "author": "王建", "themes": ["咏物", "菊花", "赞美"], "content": "晚艳出荒篱，冷香著秋水。忆向山中见，伴蛩石壁里。"}
{"title": "九月十日即事", "time": "唐代", "author": "李白", "themes": ["重阳节", "菊花", "抒情"], "content": "昨日登高罢，今朝更举觞。菊花何太苦，遭此两重阳？"}
{"title": "行军九日思长安故园", "time": "唐代", "author": "岑参", "themes": ["重阳节", "思乡", "菊花"], "content": "强欲登高去，无人送酒来。遥怜故园菊，应傍战场开。"}
{"title": "菊", "time": "唐代", "author": "郑谷", "themes": ["咏物", "菊花", "抒怀"], "content": "王孙莫把比蓬蒿，九日枝枝近鬓毛。露湿秋香满池岸，由来不羡瓦松高。"}
{"title": "于长安归还扬州九月九日行薇山亭赋韵 / 长安九日诗", "time": "南北朝", "author": "江总", "themes": ["古诗三百首", "重阳节", "菊花", "思乡"], "content": "心逐南云逝，形随北雁来。故乡篱下菊，今日几花开。"}
{"title": "庭前菊", "time": "唐代", "author": "韦庄", "themes": ["咏物", "菊花", "思乡"], "content": "为忆长安烂熳开，我今移尔满庭栽。红兰莫笑青青色，曾向龙山泛酒来。"}
{"title": "蝶恋花·黄菊开时伤聚散", "time": "宋代", "author": "晏几道", "themes": ["菊花", "离别", "相思"], "content": "黄菊开时伤聚散。曾记花前，共说深深愿。重见金英人未见。相思一夜天涯远。罗带同心闲结遍。带易成双，人恨成双晚。欲写彩笺书别怨。泪痕早已先书满。"}
{"title": "醉花阴·黄花谩说年年好", "time": "宋代", "author": "辛弃疾", "themes": ["菊花", "思乡"], "content": "黄花谩说年年好。也趁秋光老。绿鬓不惊秋，若斗尊前，人好花堪笑。蟠桃结子知多少。家住三山岛。何日跨归鸾，沧海飞尘，人世因缘了。"}
{"title": "咏菊", "time": "明代", "author": "丘浚", "themes": ["咏物", "菊花", "品格"], "content": "浅红淡白间深黄，簇簇新妆阵阵香。无限枝头好颜色，可怜开不为重阳。"}
{"title": "赵昌寒菊", "time": "宋代", "author": "苏轼", "themes": ["咏物", "菊花", "品格"], "content": "轻肌弱骨散幽葩，更将金蕊泛流霞。欲知却老延龄药，百草摧时始起花。"}
{"title": "残菊", "time": "清代", "author": "曹雪芹", "themes": ["写花", "菊花"], "content": "露凝霜重渐倾欹，宴赏才过小雪时。蒂有余香金淡泊，枝无全叶翠离披。半床落月蛩声病，万里寒云雁阵迟。明岁秋风知再会，暂时分手莫相思。"}
{"title": "菊花", "time": "明代", "author": "唐寅", "themes": ["咏物", "菊花", "品格"], "content": "故园三径吐幽丛，一夜玄霜坠碧空。多少天涯未归客，尽借篱落看秋风。"}
{"title": "过菊江亭", "time": "明代", "author": "于谦", "themes": ["菊花"], "content": "杖履逍遥五柳旁，一辞独擅晋文章。黄花本是无情物，也共先生晚节香。"}
{"title": "送菊", "time": "宋代", "author": "胡铨", "themes": ["菊花"], "content": "卧病高秋留海浦，明日重阳更风雨。杜门不出长苍苔，令我天涯心独苦。篱角黄花亲手栽，近节如何独未开。含芳閟采亮有以，使君昨暮徵诗来。凌晨试遣霜根送，畚玉虽微甚珍重。极知无意竞秋光，往作横窗岁寒供。忆我初客天子都，西垣植此常千株，结花年年应吹帽，始信南邦事尽殊。愿得封培自今日，何间朱崖万家室。秋香端不负乾坤，但愿箫管乱畴匹。归去来兮虽得归，念归政自莫轻违。他日采英林下酌，谁向清霜望翠微。"}
{"title": "问菊", "time": "清代", "author": "曹雪芹", "themes": ["写花", "菊花"], "content": ""}
{"title": "菊梦", "time": "明代", "author": "曹雪芹", "themes": ["抒情", "菊花"], "content": ""}
{"title": "忆菊", "time": "明代", "author": "曹雪芹", "themes": ["菊花", "抒怀", "理想"], "content": "怅望西风抱闷思，蓼红苇白断肠时。空篱旧圃秋无迹，瘦月清霜梦有知。念念心随归雁远，寥寥坐听晚砧痴。谁怜我为黄花病，慰语重阳会有期。"}
{"title": "夜雪", "time": "唐代", "author": "白居易", "themes": ["冬天", "写雪"], "content": "已讶衾枕冷，复见窗户明。夜深知雪重，时闻折竹声。"}
{"title": "对雪二首", "time": "唐代", "author": "李商隐", "themes": ["冬天", "离别", "写雪"], "content": "寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。"}
{"title": "嘲三月十八日雪", "time": "唐代", "author": "温庭筠", "themes": ["梨花", "写雪"], "content": "三月雪连夜，未应伤物华。只缘春欲尽，留著伴梨花。"}
{"title": "雪赋", "time": "南北朝", "author": "谢惠连", "themes": ["写雪"], "content": "岁将暮，时既昏。寒风积，愁云繁。梁王不悦，游于兔园。乃置旨酒，命宾友。召邹生，延枚叟。相如末至，居客之右。俄而微霰零，密雪下。王乃歌北风于卫诗，咏南山于周雅。授简于司马大夫，曰：“抽子秘思，骋子妍辞，侔色揣称，为寡人赋之。”[1]相如于是避席而起，逡巡而揖。曰：臣闻雪宫建于东国，雪山峙于西域。岐昌发咏于来思，姬满申歌于《黄竹》。《曹风》以麻衣比色，楚谣以幽兰俪曲。盈尺则呈瑞于丰年，袤丈则表沴于阴德。雪之时义远矣哉！请言其始。若乃玄律穷，严气升。焦溪涸，汤谷凝。火井灭，温泉冰。沸潭无涌，炎风不兴。北户墐扉，裸壤垂缯。于是河海生云，朔漠飞沙。连氛累霭，揜日韬霞。霰淅沥而先集，雪纷糅而遂多。其为状也，散漫交错，氛氲萧索。蔼蔼浮浮，瀌瀌弈弈。联翩飞洒，徘徊委积。始缘甍而冒栋，终开帘而入隙。初便娟于墀庑，末萦盈于帷席。既因方而为圭，亦遇圆而成璧。眄隰则万顷同缟，瞻山则千岩俱白。于是台如重璧，逵似连璐。庭列瑶阶，林挺琼树，皓鹤夺鲜，白鹇失素，纨袖惭冶，玉颜掩姱。若乃积素未亏，白日朝鲜，烂兮若烛龙，衔耀照昆山。尔其流滴垂冰，缘溜承隅，粲兮若冯夷，剖蚌列明珠。至夫缤纷繁骛之貌，皓皔曒洁之仪。回散萦积之势，飞聚凝曜之奇，固展转而无穷，嗟难得而备知。若乃申娱玩之无已，夜幽静而多怀。风触楹而转响，月承幌而通晖。酌湘吴之醇酎，御狐貉之兼衣。对庭鹍之双舞，瞻云雁之孤飞。践霜雪之交积，怜枝叶之相违。驰遥思于千里，愿接手而同归。邹阳闻之，懑然心服。有怀妍唱，敬接末曲。于是乃作而赋积雪之歌，歌曰：携佳人兮披重幄，援绮衾兮坐芳褥。燎熏炉兮炳明烛，酌桂酒兮扬清曲。又续写而为白雪之歌，歌曰：曲既扬兮酒既陈，朱颜酡兮思自亲。愿低帷以昵枕，念解佩而褫绅。怨年岁之易暮，伤后会之无因。君宁见阶上之白雪，岂鲜耀于阳春。歌卒。王乃寻绎吟玩，抚览扼腕。顾谓枚叔，起而为乱，乱曰：白羽虽白，质以轻兮，白玉虽白，空守贞兮。未若兹雪，因时兴灭。玄阴凝不昧其洁，太阳不固其节。节岂我名，洁岂我贞。凭云升降，从风飘零。值物赋象，任地班形。素因遇立，污随染成。纵心皓然，何虑何营？"}
{"title": "无闷·催雪", "time": "宋代", "author": "吴文英", "themes": ["写雪"], "content": "霓节飞琼，鸾驾弄玉，杳隔平云弱水。倩皓鹤传书，卫姨呼起。莫待粉河凝晓，趁夜月、瑶笙飞环佩。正蹇驴吟影，茶烟灶冷，酒亭门闭。歌丽。泛碧蚁。放绣帘半钩，宝台临砌。要须借东君，灞陵春意。晓梦先迷楚蝶，早风戾、重寒侵罗被。还怕掩、深院梨花，又作故人清泪。"}
{"title": "丑奴儿慢·麓翁飞翼楼观雪", "time": "宋代", "author": "吴文英", "themes": ["写雪"], "content": "东风未起，花上纤尘无影。峭云湿，凝酥深坞，乍洗梅清。钓卷愁丝，冷浮虹气海空明。若耶门闭，扁舟去懒，客思鸥轻。几度问春，倡红冶翠，空媚阴晴。看真色、千岩一素，天澹无情。醒眼重开，玉钩帘外晓峰青。相扶轻醉，越王台上，更最高层。"}
{"title": "柳梢青·与龟翁登研意观雪怀癸卯岁腊朝断桥并马之游", "time": "宋代", "author": "吴文英", "themes": ["写雪", "怀念"], "content": "断梦游轮。孤山路杳，越树阴新。流水凝酥，征衫沾泪，都是离痕。玉屏风冷愁人。醉烂漫、梅花翠云。傍夜船回，惜春门掩，一镜香尘。"}
{"title": "清平乐·雪", "time": "宋代", "author": "孙道绚", "themes": ["咏物", "写雪", "感伤"], "content": "悠悠飏飏。做尽轻模样。半夜萧萧窗外响。多在梅边竹上。朱楼向晓帘开。六花片片飞来。无奈熏炉烟雾，腾腾扶上金钗。"}
{"title": "阻雪", "time": "清代", "author": "吴伟业", "themes": ["古诗三百首", "写雪"], "content": "关山虽胜路难堪，才上征鞍又解骖。十丈黄尘千尺雪，可知俱不似江南。"}
{"title": "十二月十五夜", "time": "清代", "author": "袁枚", "themes": ["冬天", "写雪"], "content": "沉沉更鼓急，渐渐人声绝。吹灯窗更明，月照一天雪。"}
{"title": "咏雪 / 咏雪联句", "time": "南北朝", "author": "刘义庆", "themes": ["初中文言文", "冬天", "咏物", "写雪", "赞美", "女子"], "content": "谢太傅寒雪日内集，与儿女讲论文义。俄而雪骤,公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。"}
{"title": "湖心亭看雪", "time": "明代", "author": "张岱", "themes": ["初中文言文", "写雪", "抒怀"], "content": "崇祯五年十二月，余住西湖。大雪三日，湖中人鸟声俱绝。是日更定矣，余挐一小舟，拥毳衣炉火，独往湖心亭看雪。雾凇沆砀，天与云与山与水，上下一白。湖上影子，惟长堤一痕、湖心亭一点、与余舟一芥、舟中人两三粒而已。(余挐一作：余拏)到亭上，有两人铺毡对坐，一童子烧酒炉正沸。见余，大喜曰：“湖中焉得更有此人？”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者！”"}
{"title": "除夜雪", "time": "宋代", "author": "陆游", "themes": ["春节", "写雪"], "content": "北风吹雪四更初，嘉瑞天教及岁除。半盏屠苏犹未举，灯前小草写桃符。"}
{"title": "点绛唇·黄花城早望", "time": "清代", "author": "纳兰性德", "themes": ["写景", "写雪", "抒情", "边塞", "感慨"], "content": ""}
{"title": "雪中偶题", "time": "唐代", "author": "郑谷", "themes": ["写雪", "写人"], "content": "乱飘僧舍茶烟湿，密洒歌楼酒力微。江上晚来堪画处，渔人披得一蓑归。"}
{"title": "雪", "time": "唐代", "author": "罗隐", "themes": ["写雪", "忧国忧民"], "content": "尽道丰年瑞，丰年事若何。长安有贫者，为瑞不宜多。"}
{"title": "雪诗", "time": "唐代", "author": "张孜", "themes": ["写雪", "生活"], "content": "长安大雪天，鸟雀难相觅。其中豪贵家，捣椒泥四壁。到处爇红炉，周回下罗幂。暖手调金丝，蘸甲斟琼液。醉唱玉尘飞，困融香汗滴。岂知饥寒人，手脚生皴劈。"}
{"title": "雪晴晚望", "time": "唐代", "author": "贾岛", "themes": ["写景", "写雪", "抒情"], "content": "倚杖望晴雪，溪云几万重。樵人归白屋，寒日下危峰。野火烧冈草，断烟生石松。却回山寺路，闻打暮天钟。"}
{"title": "悼伤后赴东蜀辟至散关遇雪", "time": "唐代", "author": "李商隐", "themes": ["写雪", "感伤"], "content": "剑外从军远，无家与寄衣。散关三尺雪，回梦旧鸳机。"}
{"title": "雪夜小饮赠梦得", "time": "唐代", "author": "白居易", "themes": ["写雪", "叙事"], "content": "同为懒慢园林客，共对萧条雨雪天。小酌酒巡销永夜，大开口笑送残年。久将时背成遗老，多被人呼作散仙。呼作散仙应有以，曾看东海变桑田。"}
{"title": "酬王二十舍人雪中见寄", "time": "唐代", "author": "柳宗元", "themes": ["写雪"], "content": "三日柴门拥不开，阶平庭满白皑皑。今朝蹋作琼瑶迹，为有诗从凤沼来。"}
{"title": "霁雪 / 韩舍人书窗残雪", "time": "唐代", "author": "戎昱", "themes": ["写雪"], "content": "风卷寒云暮雪晴，江烟洗尽柳条轻。檐前数片无人扫，又得书窗一夜明。"}
{"title": "天山雪歌送萧治归京", "time": "唐代", "author": "岑参", "themes": ["赞美", "写雪", "送别", "友情"], "content": "天山雪云常不开，千峰万岭雪崔嵬。北风夜卷赤亭口，一夜天山雪更厚。能兼汉月照银山，复逐胡风过铁关。交河城边鸟飞绝，轮台路上马蹄滑。晻霭寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。"}
{"title": "望雪", "time": "唐代", "author": "李世民", "themes": ["写雪", "感慨"], "content": "冻云宵遍岭，素雪晓凝华。入牖千重碎，迎风一半斜。不妆空散粉，无树独飘花。萦空惭夕照，破彩谢晨霞。"}
{"title": "约客 / 有约", "time": "宋代", "author": "赵师秀", "themes": ["古诗三百首", "初中古诗", "夏天", "写景", "写雨", "生活"], "content": "黄梅时节家家雨，青草池塘处处蛙。有约不来过夜半，闲敲棋子落灯花。"}
{"title": "浣溪沙·红蓼渡头秋正雨", "time": "唐代", "author": "薛昭蕴", "themes": ["宋词三百首", "写雨", "女子"], "content": "红蓼渡头秋正雨，印沙鸥迹自成行，整鬟飘袖野风香。不语含嚬深浦里，几回愁煞棹船郎，燕归帆尽水茫茫。"}
{"title": "饮湖上初晴后雨二首·其二", "time": "宋代", "author": "苏轼", "themes": ["古诗三百首", "小学古诗", "西湖", "写雨", "写景"], "content": "水光潋滟晴方好，山色空蒙雨亦奇。(蒙通：濛)欲把西湖比西子，淡妆浓抹总相宜。(淡妆浓抹一作：浓妆淡抹)"}
{"title": "春游湖", "time": "宋代", "author": "徐俯", "themes": ["古诗三百首", "写景", "写雨"], "content": "双飞燕子几时回？夹岸桃花蘸水开。春雨断桥人不度，小舟撑出柳阴来。"}
{"title": "早春呈水部张十八员外 / 初春小雨 / 早春", "time": "唐代", "author": "韩愈", "themes": ["初中古诗", "写景", "春天", "写雨", "柳树"], "content": "天街小雨润如酥，草色遥看近却无。最是一年春好处，绝胜烟柳满皇都。"}
{"title": "六月二十七日望湖楼醉书", "time": "宋代", "author": "苏轼", "themes": ["西湖", "写雨"], "content": "黑云翻墨未遮山，白雨跳珠乱入船。卷地风来忽吹散，望湖楼下水如天。"}
{"title": "有美堂暴雨", "time": "宋代", "author": "苏轼", "themes": ["写雨", "赞美"], "content": "游人脚底一声雷，满座顽云拨不开。天外黑风吹海立，浙东飞雨过江来。十分潋滟金樽凸，千杖敲铿羯鼓催。唤起谪仙泉洒面，倒倾鲛室泻琼瑰。"}
{"title": "虞美人·玉阑干外清江浦", "time": "宋代", "author": "李廌", "themes": ["婉约", "写雨", "怀人"], "content": "玉阑干外清江浦，渺渺天涯雨。好风如扇雨如帘，时见岸花汀草、涨痕添。青林枕上关山路，卧想乘鸾处。碧芜千里思悠悠，惟有霎时凉梦、到南州。(阑：栏)"}
{"title": "好事近·中秋席上和王路钤", "time": "宋代", "author": "辛弃疾", "themes": ["中秋节", "写雨", "抒情"], "content": "明月到今宵，长是不如人约。想见广寒宫殿，正云梳风掠。夜深休更唤笙歌，檐头雨声恶。不是小山词就，这一场寥索。"}
{"title": "汉宫春·会稽秋风亭观雨", "time": "宋代", "author": "辛弃疾", "themes": ["写雨"], "content": "亭上秋风，记去年袅袅，曾到吾庐。山河举目虽异，风景非殊。功成者去，觉团扇、便与人疏。吹不断，斜阳依旧，茫茫禹迹都无。千古茂陵词在，甚风流章句，解拟相如。只今木落江冷，眇眇愁余。故人书报，莫因循、忘却莼鲈。谁念我，新凉灯火，一编太史公书。"}
{"title": "好事近·春雨细如尘", "time": "宋代", "author": "朱敦儒", "themes": ["元宵节", "写雨", "怀人"], "content": "春雨细如尘，楼外柳丝黄湿。风约绣帘斜去，透窗纱寒碧。美人慵翦上元灯，弹泪倚瑶瑟。却上紫姑香火，问辽东消息。"}
{"title": "选冠子·雨湿花房", "time": "宋代", "author": "吕渭老", "themes": ["写雨", "怀人"], "content": "雨湿花房，风斜燕子，池阁昼长春晚。檀盘战象，宝局铺棋，筹画未分还懒。谁念少年，齿怯梅酸，病疏霞盏。正青钱遮路，绿丝明水，倦寻歌扇。空记得、小合题名，红笺青制，灯火夜深裁剪。明眸似水，妙语如弦，不觉晓霜鸡唤。闻道近来，筝谱慵看，金铺长掩。瘦一枝梅影，回首江南路远。"}
{"title": "抛球乐·逐胜归来雨未晴", "time": "五代", "author": "冯延巳", "themes": ["写景", "写雨", "抒情"], "content": "逐胜归来雨未晴，楼前风重草烟轻。谷莺语软花边过，水调声长醉里听。款举金觥劝，谁是当筵最有情。"}
{"title": "河传·秋雨", "time": "五代", "author": "阎选", "themes": ["闺怨", "写雨", "抒情"], "content": "秋雨，秋雨，无昼无夜，滴滴霏霏。暗灯凉簟怨分离，妖姬，不胜悲。西风稍急喧窗竹，停又续，腻脸悬双玉。几回邀约雁来时，违期，雁归，人不归。"}
{"title": "咸阳值雨", "time": "唐代", "author": "温庭筠", "themes": ["写景", "写雨"], "content": "咸阳桥上雨如悬，万点空濛隔钓船。还似洞庭春水色，晓云将入岳阳天。"}
{"title": "雨过山村", "time": "唐代", "author": "王建", "themes": ["山水", "田园", "写雨", "生活"], "content": "雨里鸡鸣一两家，竹溪村路板桥斜。妇姑相唤浴蚕去，闲看中庭栀子花。(闲看一作：闲着)"}
{"title": "晨雨", "time": "唐代", "author": "杜甫", "themes": ["写雨"], "content": "小雨晨光内，初来叶上闻。雾交才洒地，风逆旋随云。暂起柴荆色，轻沾鸟兽群。麝香山一半，亭午未全分。"}
{"title": "伤春怨·雨打江南树", "time": "宋代", "author": "王安石", "themes": ["写雨", "惜春"], "content": "雨打江南树。一夜花开无数。绿叶渐成阴，下有游人归路。与君相逢处。不道春将暮。把酒祝东风，且莫恁、匆匆去。"}
{"title": "念奴娇·断虹霁雨", "time": "宋代", "author": "黄庭坚", "themes": ["宋词三百首", "豪迈", "写雨", "写景", "抒怀"], "content": "断虹霁雨，净秋空，山染修眉新绿。桂影扶疏，谁便道，今夕清辉不足？万里青天，姮娥何处，驾此一轮玉。寒光零乱，为谁偏照醽醁？年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风笛。孙郎微笑，坐来声喷霜竹。"}
{"title": "南歌子·疏雨池塘见", "time": "宋代", "author": "贺铸", "themes": ["写雨", "写景", "抒情", "孤独"], "content": "疏雨池塘见，微风襟袖知。阴阴夏木啭黄鹂。何处飞来白鹭、立移时。易醉扶头酒，难逢敌手棋。日长偏与睡相宜，睡起芭蕉叶上、自题诗。"}
{"title": "琐窗寒·寒食", "time": "宋代", "author": "周邦彦", "themes": ["寒食节", "羁旅", "写雨", "思乡"], "content": "暗柳啼鸦，单衣伫立，小帘朱户。桐花半亩，静锁一庭愁雨。洒空阶、夜阑未休，故人剪烛西窗语。似楚江暝宿，风灯零乱，少年羁旅。迟暮。嬉游处。正店舍无烟，禁城百五。旗亭唤酒，付与高阳俦侣。想东园、桃李自春，小唇秀靥今在否。到归时、定有残英，待客携尊俎。"}
{"title": "大酺·越调春雨", "time": "宋代", "author": "周邦彦", "themes": ["写雨", "惜春"], "content": "对宿烟收，春禽静，飞雨时鸣高屋。墙头青玉旆，洗铅霜都尽，嫩梢相触。润逼琴丝，寒侵枕障，虫网吹黏帘竹。邮亭无人处，听檐声不断，困眠初熟。奈愁极顿惊，梦轻难记，自怜幽独。行人归意速。最先念、流潦妨车毂。怎奈向、兰成憔悴，卫玠清羸，等闲时、易伤心目。未怪平阳客，双泪落、笛中哀曲。况萧索、青芜国。红糁铺地，门外荆桃如菽。夜游共谁秉烛。"}
{"title": "清平乐·咏雨", "time": "清代", "author": "王夫之", "themes": ["婉约", "写雨", "感伤", "哲理"], "content": "归禽响暝，隔断南枝径。不管垂杨珠泪进，滴碎荷声千顷。随波赚杀鱼儿，浮萍乍满清池。谁信碧云深处，夕阳仍在天涯？"}
{"title": "鹊桥仙·扁舟昨泊", "time": "宋代", "author": "吴潜", "themes": ["写雨", "写景", "抒情"], "content": "扁舟昨泊，危亭孤啸，目断闲云千里。前山急雨过溪来，尽洗却、人间暑气。暮鸦木末，落凫天际，都是一团秋意。痴儿騃女贺新凉，也不道、西风又起。"}
{"title": "江城子·中秋早雨晚晴", "time": "宋代", "author": "陈著", "themes": ["写雨", "中秋节", "月亮"], "content": "中秋佳月最端圆。老痴顽。见多番。杯酒相延，今夕不应慳。残雨如何妨乐事，声淅淅，点斑斑。天应有意故遮阑。拍人间。等闲看。好处时光，须用著些难。直待黄昏风卷霁，金滟滟，玉团团。"}
{"title": "虞美人·梳楼", "time": "宋代", "author": "蒋捷", "themes": ["写雨", "植物", "伤怀"], "content": "丝丝杨柳丝丝雨。春在溟濛处。楼儿忒小不藏愁。几度和云飞去、觅归舟。天怜客子乡关远。借与花消遣。海棠红近绿阑干。才卷朱帘却又、晚风寒。"}
{"title": "朝中措·清明时节", "time": "宋代", "author": "张炎", "themes": ["清明节", "写雨", "羁旅", "思乡"], "content": "清明时节雨声哗。潮拥渡头沙。翻被梨花冷看，人生苦恋天涯。燕帘莺户，云窗雾阁，酒醒啼鸦。折得一枝杨柳，归来插向谁家。"}
{"title": "烛影摇红·元夕雨", "time": "宋代", "author": "吴文英", "themes": ["元宵节", "写雨", "写人"], "content": "碧澹山姿，暮寒愁沁歌眉浅。障泥南陌润轻酥，灯火深深院。入夜笙歌渐暖。彩旗翻、宜男舞遍。恣游不怕，素袜尘生，行裙红溅。银烛笼纱，翠屏不照残梅怨。洗妆清靥湿春风，宜带啼痕看。楚梦留情未散。素娥愁、天深信远。晓窗移枕，酒困香残，春阴帘卷。"}
{"title": "梅雨", "time": "唐代", "author": "杜甫", "themes": ["写景", "长江", "写雨"], "content": "南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。"}
{"title": "别严士元", "time": "唐代", "author": "刘长卿", "themes": ["写雨", "送别", "怀才不遇"], "content": "春风倚棹阖闾城，水国春寒阴复晴。细雨湿衣看不见，闲花落地听无声。日斜江上孤帆影，草绿湖南万里情。东道若逢相识问，青袍今已误儒生。"}
{"title": "风雨", "time": "先秦", "author": null, "themes": ["诗经", "写雨", "怀人", "民谣"], "content": "风雨凄凄，鸡鸣喈喈，既见君子。云胡不夷？风雨潇潇，鸡鸣胶胶。既见君子，云胡不瘳？风雨如晦，鸡鸣不已。既见君子，云胡不喜？"}
{"title": "雨无正", "time": "先秦", "author": null, "themes": ["诗经", "写雨", "抒情", "忧国忧民"], "content": "浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。哀哉不能言，匪舌是出，维躬是瘁。哿矣能言，巧言如流，俾躬处休！维曰予仕，孔棘且殆。云不何使，得罪于天子；亦云可使，怨及朋友。谓尔迁于王都。曰予未有室家。鼠思泣血，无言不疾。昔尔出居，谁从作尔室？"}
{"title": "咏雨·其二", "time": "唐代", "author": "李世民", "themes": ["写雨"], "content": "和气吹绿野，梅雨洒芳田。新流添旧涧，宿雾足朝烟。雁湿行无次，花沾色更鲜。对此欣登岁，披襟弄五弦。"}
{"title": "赋得暮雨送李胄 / 赋得暮雨送李曹", "time": "唐代", "author": "韦应物", "themes": ["唐诗三百首", "送别", "友情", "写雨"], "content": "楚江微雨里，建业暮钟时。漠漠帆来重，冥冥鸟去迟。海门深不见，浦树远含滋。相送情无限，沾襟比散丝。"}
{"title": "宿骆氏亭寄怀崔雍崔衮", "time": "唐代", "author": "李商隐", "themes": ["写景", "写雨", "怀人"], "content": "竹坞无尘水槛清，相思迢递隔重城。秋阴不散霜飞晚，留得枯荷听雨声。"}
{"title": "长安夜雨", "time": "唐代", "author": "薛逢", "themes": ["写景", "写雨", "抒怀"], "content": "滞雨通宵又彻明，百忧如草雨中生。心关桂玉天难晓，运落风波梦亦惊。压树早鸦飞不散，到窗寒鼓湿无声。当年志气俱消尽，白发新添四五茎。"}
{"title": "登咸阳县楼望雨", "time": "唐代", "author": "韦庄", "themes": ["写雨"], "content": "乱云如兽出山前，细雨和风满渭川。尽日空濛无所见，雁行斜去字联联。"}
{"title": "春雨", "time": "唐代", "author": "李商隐", "themes": ["唐诗三百首", "爱情", "写雨"], "content": "怅卧新春白袷衣，白门寥落意多违。红楼隔雨相望冷，珠箔飘灯独自归。远路应悲春晼晚，残霄犹得梦依稀。玉珰缄札何由达，万里云罗一雁飞。"}
{"title": "夏日杂诗", "time": "清代", "author": "陈文述", "themes": ["夏天", "写雨"], "content": "水窗低傍画栏开，枕簟萧疏玉漏催。一夜雨声凉到梦，万荷叶上送秋来。"}
{"title": "摸鱼儿·午日雨眺", "time": "清代", "author": "纳兰性德", "themes": ["端午节", "写雨", "凭吊", "感慨"], "content": "涨痕添、半篙柔绿，蒲梢荇叶无数。台榭空蒙烟柳暗，白鸟衔鱼欲舞。红桥路，正一派、画船萧鼓中流住。呕哑柔橹，又早拂新荷，沿堤忽转，冲破翠钱雨。蒹葭渚，不减潇湘深处。霏霏漠漠如雾，滴成一片鲛人泪，也似汨罗投赋。愁难谱，只彩线、香菰脉脉成千古。伤心莫语，记那日旗亭，水嬉散尽，中酒阻风去。"}
{"title": "眼儿媚·愁云淡淡雨萧萧", "time": "宋代", "author": "石孝友", "themes": ["离别", "相思", "写雨", "写景"], "content": "愁云淡淡雨萧萧，暮暮复朝朝。别来应是，眉峰翠减，腕玉香销。小轩独坐相思处，情绪好无聊。一丛萱草，数竿修竹，几叶芭蕉。"}
{"title": "剑器近·夜来雨", "time": "宋代", "author": "袁去华", "themes": ["写雨", "写景", "相思"], "content": "夜来雨。赖倩得、东风吹住。海棠正妖娆处。且留取。悄庭户。试细听、莺啼燕语。分明共人愁绪。怕春去。佳树。翠阴初转午。重帘卷，乍睡起、寂寞看风絮。偷弹清泪寄烟波，见江头故人，为言憔悴如许。彩笺无数。去却寒暄，到了浑无定据。断肠落日千山暮。"}
{"title": "玉芙蓉·雨窗小咏", "time": "明代", "author": "沈自晋", "themes": ["写雨"], "content": "疏梅带雨开，瘦竹随风摆，雨和风着意好，为我安排。临风自惜残香洒，冒雨谁从滴翠来。清虚界，任风敲雨筛；掩柴扉，谢他梅竹伴我冷书斋。"}
{"title": "望海楼晚景·横风吹雨入楼斜", "time": "宋代", "author": "苏轼", "themes": ["写雨"], "content": "横风吹雨入楼斜，壮观应须好句夸。雨过潮平江海碧，电光时掣紫金蛇。"}
{"title": "小梁州·篷窗风急雨丝丝", "time": "元代", "author": "张可久", "themes": ["写雨", "追忆", "相思"], "content": "篷窗风急雨丝丝，闷捻吟髭。淮阳西望路何之？无一个鳞鸿至，把酒问篙师。迎头便说兵戈事。风流再莫追思，塌了酒楼，焚了茶肆，柳营花市，更呼甚燕子莺儿！"}
{"title": "如梦令·点滴空阶疏雨", "time": "清代", "author": "王国维", "themes": ["写雨", "离别"], "content": "点滴空阶疏雨。迢递严城更鼓。睡浅梦初成，又被东风吹去。无据。无据。斜汉垂垂欲曙。"}
{"title": "菩萨蛮·红楼遥隔廉纤雨", "time": "清代", "author": "王国维", "themes": ["写雨", "理想"], "content": "红楼遥隔廉纤雨。沉沉暝色笼高树。树影到侬窗。君家灯火光。风枝和影弄。似妾西窗梦。梦醒即天涯。打窗闻落花。"}
{"title": "生查子·窗雨阻佳期", "time": "五代", "author": "孙光宪", "themes": ["写雨", "思念"], "content": "窗雨阻佳期，尽日颙然坐。帘外正淋漓，不觉愁如锁。梦难裁，心欲破，泪逐檐声坠。想得玉人情，也合思量我。"}
{"title": "送和甫至龙安微雨", "time": "宋代", "author": "王安石", "themes": ["送别", "感伤", "写雨"], "content": "荒烟凉雨助人悲，泪染衣襟不自知。除却春风沙际绿，一如看汝过江时。"}
{"title": "菩萨蛮·春闺", "time": "清代", "author": "徐灿", "themes": ["闺怨", "写雨", "孤独", "思念"], "content": "困花压蕊丝丝雨，不堪只共愁人语。斗帐抱春寒，梦中何处山。卷帘风意恶，泪与残红落。羡煞是杨花，输它先到家。"}
{"title": "约客", "time": "宋代", "author": "赵师秀", "themes": ["夏天", "写雨", "夜晚", "寂寞"], "content": "黄梅时节家家雨，青草池塘处处蛙。有约不来过夜半，闲敲棋子落灯花。"}
{"title": "小雨", "time": "宋代", "author": "杨万里", "themes": ["写雨", "抒情"], "content": "雨来细细复疏疏，纵不能多不肯无。似妒诗人山入眼，千峰故隔一帘珠。"}
{"title": "喜雨亭记", "time": "宋代", "author": "苏轼", "themes": ["古文观止", "咏物", "写雨", "忧国忧民"], "content": "亭以雨名，志喜也。古者有喜，则以名物，示不忘也。周公得禾，以名其书；汉武得鼎，以名其年；叔孙胜敌，以名其子。其喜之大小不齐，其示不忘一也。予至扶风之明年，始治官舍。为亭于堂之北，而凿池其南，引流种木，以为休息之所。是岁之春，雨麦于岐山之阳，其占为有年。既而弥月不雨，民方以为忧。越三月，乙卯乃雨，甲子又雨，民以为未足。丁卯大雨，三日乃止。官吏相与庆于庭，商贾相与歌于市，农夫相与忭于野，忧者以喜，病者以愈，而吾亭适成。于是举酒于亭上，以属客而告之，曰：“五日不雨可乎？”曰：“五日不雨则无麦。”“十日不雨可乎？”曰：“十日不雨则无禾。”“无麦无禾，岁且荐饥，狱讼繁兴，而盗贼滋炽。则吾与二三子，虽欲优游以乐于此亭，其可得耶？今天不遗斯民，始旱而赐之以雨。使吾与二三子得相与优游以乐于此亭者，皆雨之赐也。其又可忘耶？”既以名亭，又从而歌之，曰：“使天而雨珠，寒者不得以为襦；使天而雨玉，饥者不得以为粟。一雨三日，伊谁之力？民曰太守。太守不有，归之天子。天子曰不然，归之造物。造物不自以为功，归之太空。太空冥冥，不可得而名。吾以名吾亭。”"}
{"title": "芳心苦·杨柳回塘", "time": "宋代", "author": "贺铸", "themes": ["宋词三百首", "婉约", "咏物", "荷花", "抒怀"], "content": "杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。返照迎潮，行云带雨。依依似与骚人语。当年不肯嫁春风，无端却被秋风误。"}
{"title": "鹧鸪天·守得莲开结伴游", "time": "宋代", "author": "晏几道", "themes": ["荷花", "女子", "惜春"], "content": "守得莲开结伴游。约开萍叶上兰舟。来时浦口云随棹，采罢江边月满楼。花不语，水空流。年年拚得为花愁。明朝万一西风动，争向朱颜不耐秋。"}
{"title": "蝶恋花·笑艳秋莲生绿浦", "time": "宋代", "author": "晏几道", "themes": ["宋词精选", "咏物", "荷花", "抒情"], "content": "笑艳秋莲生绿浦。红脸青腰，旧识凌波女。照影弄妆娇欲语。西风岂是繁花主。可恨良辰天不与。才过斜阳，又是黄昏雨。朝落暮开空自许。竟无人解知心苦。"}
{"title": "采桑子·荷花开后西湖好", "time": "宋代", "author": "欧阳修", "themes": ["写水", "西湖", "荷花", "抒情"], "content": "荷花开后西湖好，载酒来时。不用旌旗。前后红幢绿盖随。画船撑入花深处，香泛金卮。烟雨微微。一片笙歌醉里归。"}
{"title": "白莲", "time": "唐代", "author": "陆龟蒙", "themes": ["咏物", "荷花", "抒怀"], "content": "素蘤多蒙别艳欺，此花端合在瑶池。无情有恨何人觉？月晓风清欲堕时。"}
{"title": "采莲子二首", "time": "唐代", "author": "皇甫松", "themes": ["荷花", "女子", "爱情"], "content": "菡萏香连十顷陂，小姑贪戏采莲迟。晚来弄水船头湿，更脱红裙裹鸭儿。船动湖光滟滟秋，贪看年少信船流。无端隔水抛莲子，遥被人知半日羞。"}
{"title": "采莲曲二首", "time": "唐代", "author": "王昌龄", "themes": ["荷花", "女子"], "content": "吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。"}
{"title": "采莲曲", "time": "唐代", "author": "李白", "themes": ["荷花", "女子"], "content": "若耶溪傍采莲女，笑隔荷花共人语。日照新妆水底明，风飘香袂空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。"}
{"title": "曲池荷", "time": "唐代", "author": "卢照邻", "themes": ["咏物", "荷花", "抒情"], "content": "浮香绕曲岸，圆影覆华池。常恐秋风早，飘零君不知。"}
{"title": "渌水曲", "time": "唐代", "author": "李白", "themes": ["荷花", "女子"], "content": "渌水明秋月，南湖采白蘋。荷花娇欲语，愁杀荡舟人。"}
{"title": "子夜吴歌·夏歌", "time": "唐代", "author": "李白", "themes": ["唐诗三百首", "夏天", "荷花", "写人", "哲理"], "content": "镜湖三百里，菡萏发荷花。五月西施采，人看隘若耶。回舟不待月，归去越王家。"}
{"title": "赠荷花", "time": "唐代", "author": "李商隐", "themes": ["赞美", "荷花"], "content": "世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。(常相映一作：长相映)"}
{"title": "莲花", "time": "唐代", "author": "温庭筠", "themes": ["咏物", "荷花"], "content": "绿塘摇滟接星津，轧轧兰桡入白蘋。应为洛神波上袜，至今莲蕊有香尘。"}
{"title": "渔家傲·花底忽闻敲两桨", "time": "宋代", "author": "欧阳修", "themes": ["宋词三百首", "婉约", "女子", "荷花"], "content": "花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。"}
{"title": "念奴娇·西湖和人韵", "time": "宋代", "author": "辛弃疾", "themes": ["夏天", "西湖", "荷花", "抒情", "悲愤"], "content": "晚风吹雨，战新荷、声乱明珠苍璧。谁把香奁收宝镜，云锦红涵湖碧。飞鸟翻空，游鱼吹浪，惯趁笙歌席。坐中豪气，看公一饮千石。遥想处士风流，鹤随人去，老作飞仙伯。茅舍疏篱今在否，松竹已非畴昔。欲说当年，望湖楼下，水与云宽窄。醉中休问，断肠桃叶消息。"}
{"title": "祝英台近·荷花", "time": "宋代", "author": "高观国", "themes": ["咏物", "荷花", "相思"], "content": "拥红妆，翻翠盖，花影暗南浦。波面澄霞，兰艇采香去。有人水溅红裙，相招晚醉，正月上、凉生风露。两凝伫。别后歌断云间，娇姿黯无语。魂梦西风，端的此心苦。遥想芳脸轻颦，凌波微步，镇输与、沙边鸥鹭。"}
{"title": "燕归梁·凤莲", "time": "宋代", "author": "蒋捷", "themes": ["咏物", "荷花"], "content": "我梦唐宫春昼迟。正舞到、曳裾时。翠云队仗绛霞衣。慢腾腾、手双垂。忽然急鼓催将起，似彩凤、乱惊飞。梦回不见万琼妃。见荷花、被风吹。"}
{"title": "咏新荷应诏", "time": "南北朝", "author": "沈约", "themes": ["咏物", "荷花", "抒怀"], "content": "勿言草卉贱，幸宅天池中。微根才出浪，短干未摇风。宁知寸心里，蓄紫复含红！"}
{"title": "芙蓉池作", "time": "魏晋", "author": "曹丕", "themes": ["写景", "写花", "荷花"], "content": ""}
{"title": "暗香疏影·夹钟宫赋墨梅", "time": "宋代", "author": "吴文英", "themes": ["咏物", "梅花"], "content": "占春压一。卷峭寒万里，平沙飞雪。数点酥钿，凌晓东风□吹裂。独曳横梢瘦影，入广平、裁冰词笔。记五湖、清夜推篷，临水一痕月。何逊扬州旧事，五更梦半醒，胡调吹彻。若把南枝，图入凌烟，香满玉楼琼阙。相将初试红盐味，到烟雨、青黄时节。想雁空、北落冬深，澹墨晚天云阔。"}
{"title": "忆秦娥·梅谢了", "time": "宋代", "author": "刘克庄", "themes": ["梅花", "爱国", "思念"], "content": "梅谢了，塞垣冻解鸿归早。鸿归早，凭伊问讯，大梁遗老。浙河西面边声悄，淮河北去炊烟少。炊烟少。宣和宫殿，冷烟衰草。"}
{"title": "点绛唇·越山见梅", "time": "宋代", "author": "吴文英", "themes": ["梅花"], "content": "春未来时，酒携不到千岩路。瘦还如许。晚色天寒处。无限新愁，难对风前语。行人去。暗消春素。横笛空山暮。"}
{"title": "花犯·苔梅", "time": "宋代", "author": "王沂孙", "themes": ["咏物", "梅花", "抒怀"], "content": "古婵娟，苍鬟素靥，盈盈瞰流水。断魂十里。叹绀缕飘零，难系离思。故山岁晚谁堪寄。琅玕聊自倚。谩记我、绿蓑冲雪，孤舟寒浪里。三花两蕊破蒙茸，依依似有恨，明珠轻委。云卧稳，蓝衣正、护春憔悴。罗浮梦、半蟾挂晓，么凤冷、山中人乍起。又唤取、玉奴归去，余香空翠被。"}
{"title": "昭君怨·梅花", "time": "宋代", "author": "郑域", "themes": ["咏物", "梅花", "抒怀", "怀才不遇"], "content": "道是花来春未。道是雪来香异。竹外一枝斜。野人家。冷落竹篱茅舍。富贵玉堂琼榭。两地不同栽。一般开。"}
{"title": "观梅有感", "time": "元代", "author": "刘因", "themes": ["咏物", "梅花", "感慨"], "content": "东风吹落战尘沙，梦想西湖处士家；只恐江南春意减，此心元不为梅花。"}
{"title": "山园小梅·其一", "time": "宋代", "author": "林逋", "themes": ["古诗三百首", "咏物", "梅花"], "content": "众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金尊。(金通：樽)"}
{"title": "王元章倒枝梅画", "time": "明代", "author": "徐渭", "themes": ["梅花"], "content": "皓态孤芳压俗姿，不堪复写拂云枝。从来万事嫌高格，莫怪梅花着地垂。"}
{"title": "咏早梅 / 扬州法曹梅花盛开", "time": "南北朝", "author": "何逊", "themes": ["古诗三百首", "咏物", "梅花"], "content": "兔园标物序，惊时最是梅。衔霜当路发，映雪拟寒开。枝横却月观，花绕凌风台。朝洒长门泣，夕驻临邛杯。应知早飘落，故逐上春来。"}
{"title": "红梅", "time": "宋代", "author": "王十朋", "themes": ["咏物", "梅花", "品格"], "content": "桃李莫相妒，夭姿元不同。犹余雪霜态，未肯十分红。"}
{"title": "墨梅", "time": "宋代", "author": "张嵲", "themes": ["咏物", "梅花", "抒怀"], "content": "山边幽谷水边村，曾被疏花断客魂。犹恨东风无意思，更吹烟雨暗黄昏。"}
{"title": "雪里梅花诗", "time": "南北朝", "author": "阴铿", "themes": ["写雪", "梅花", "赞美", "品格"], "content": "春近寒虽转，梅舒雪尚飘。从风还共落，照日不俱销。叶开随足影，花多助重条。今来渐异昨，向晚判胜朝。"}
{"title": "武夷山中", "time": "宋代", "author": "谢枋得", "themes": ["古诗三百首", "梅花", "品格"], "content": "十年无梦得还家，独立青峰野水涯。天地寂寥山雨歇，几生修得到梅花？"}
{"title": "朝中措·代谭德称作", "time": "宋代", "author": "陆游", "themes": ["婉约", "梅花"], "content": "怕歌愁舞懒逢迎。妆晚托春酲。总是向人深处，当时枉道无情。关心近日，啼红密诉，剪绿深盟。杏馆花阴恨浅，画堂银烛嫌明。"}
{"title": "西洲曲", "time": "南北朝", "author": null, "themes": ["梅花", "女子", "思念"], "content": "忆梅下西洲，折梅寄江北。单衫杏子红，双鬓鸦雏色。西洲在何处？两桨桥头渡。日暮伯劳飞，风吹乌臼树。树下即门前，门中露翠钿。开门郎不至，出门采红莲。采莲南塘秋，莲花过人头。低头弄莲子，莲子清如水。置莲怀袖中，莲心彻底红。忆郎郎不至，仰首望飞鸿。鸿飞满西洲，望郎上青楼。楼高望不见，尽日栏杆头。栏杆十二曲，垂手明如玉。卷帘天自高，海水摇空绿。海水梦悠悠，君愁我亦愁。南风知我意，吹梦到西洲。"}
{"title": "菩萨蛮·越梅半拆轻寒里", "time": "五代", "author": "和凝", "themes": ["梅花", "相思"], "content": "越梅半拆轻寒里，冰清淡薄笼蓝水。暖觉杏梢红，游丝狂惹风。闲阶莎径碧，远梦犹堪惜。离恨又迎春，相思难重陈。"}
{"title": "梅", "time": "唐代", "author": "杜牧", "themes": ["梅花"], "content": "轻盈照溪水，掩敛下瑶台。妒雪聊相比，欺春不逐来。偶同佳客见，似为冻醪开。若在秦楼畔，堪为弄玉媒。"}
{"title": "和裴迪登蜀州东亭送客逢早梅相忆见寄", "time": "唐代", "author": "杜甫", "themes": ["抒情", "梅花"], "content": "东阁官梅动诗兴，还如何逊在扬州。此时对雪遥相忆，送客逢春可自由？幸不折来伤岁暮，若为看去乱乡愁。江边一树垂垂发，朝夕催人自白头。"}
{"title": "月上海棠·斜阳废苑朱门闭", "time": "宋代", "author": "陆游", "themes": ["婉约", "梅花", "怀古"], "content": "成都城南有蜀王旧苑，尤多梅，皆二百余年古木斜阳废苑朱门闭。吊兴亡、遣恨泪痕里。淡淡宫梅，也依然、点酥剪水。凝愁处，似忆宣华旧事。行人别有凄凉意。折幽香、谁与寄千里。伫立江皋，杳难逢、陇头归骑。音尘远，楚天危楼独倚。宣华，故蜀苑名。"}
{"title": "瑞鹤仙·赋梅", "time": "宋代", "author": "辛弃疾", "themes": ["梅花", "抒情"], "content": "雁霜寒透幕。正护月云轻，嫩冰犹薄。溪奁照梳掠。想含香弄粉，艳妆难学。玉肌瘦弱。更重重、龙绡衬著。倚东风，一笑嫣然，转盼万花羞落。寂寞。家山何在，雪后园林，水边楼阁。瑶池旧约。鳞鸿更仗谁托。粉蝶儿只解，寻桃觅柳，开遍南枝未觉。但伤心，冷落黄昏，数声画角。"}
{"title": "玉楼春·去时梅萼初凝粉", "time": "宋代", "author": "欧阳修", "themes": ["梅花", "闺情", "思念"], "content": "去时梅萼初凝粉。不觉小桃风力损。梨花最晚又凋零，何事归期无定准。阑干倚遍重来凭。泪粉偷将红袖印。蜘蛛喜鹊误人多，似此无凭安足信。"}
{"title": "赠范晔诗", "time": "南北朝", "author": "陆凯", "themes": ["古诗三百首", "梅花", "友情"], "content": "折花逢驿使，寄与陇头人。(折花一作：折梅)江南无所有，聊赠一枝春。"}
{"title": "鹧鸪天·却月凌风度雪清", "time": "宋代", "author": null, "themes": ["梅花", "写人", "思念"], "content": "却月凌风度雪清。何郎高咏照花明。一枝弄碧传幽信，半额涂黄拾晚荣。春思淡，暗香轻。江南雨冷若为情。犹胜远隔潇湘水，忽到窗前梦不成。"}
{"title": "长相思·惜梅", "time": "宋代", "author": "刘克庄", "themes": ["宋词三百首", "梅花"], "content": "寒相催。暖相催。催了开时催谢时。丁宁花放迟。角声吹。笛声吹。吹了南枝吹北枝。明朝成雪飞。"}
{"title": "临江仙·探梅", "time": "宋代", "author": "辛弃疾", "themes": ["梅花"], "content": "老去惜花心已懒，爱梅犹绕江村。一枝先破玉溪春。更无花态度，全有雪精神。剩向空山餐秀色，为渠著句清新。竹根流水带溪云。醉中浑不记，归路月黄昏。"}
{"title": "阮郎归·客中见梅", "time": "宋代", "author": "赵长卿", "themes": ["羁旅", "思乡", "梅花"], "content": "年年为客遍天涯。梦迟归路赊。无端星月浸窗纱。一枝寒影斜。肠未断，鬓先华。新来瘦转加。角声吹彻小梅花。夜长人忆家。"}
{"title": "临江仙·试问梅花何处好", "time": "宋代", "author": "张孝祥", "themes": ["婉约", "梅花", "爱国"], "content": "试问梅花何处好，与君藉草携壶。西园清夜片尘无。一天云破碎，两树玉扶疏。谁擫昭华吹古调，散花便满衣裾。只疑幽梦在清都。星稀河影转，霜重月华孤。"}
{"title": "梅花落", "time": "南北朝", "author": "鲍照", "themes": ["古诗三百首", "梅花", "抒怀"], "content": "中庭多杂树，偏为梅咨嗟。问君何独然？念其霜中能作花，露中能作实。摇荡春风媚春日，念尔零落逐风飚，徒有霜华无霜质。"}
{"title": "咏梅九首", "time": "明代", "author": "高启", "themes": ["梅花"], "content": "琼姿只合在瑶台，谁向江南处处栽？雪满山中高士卧，月明林下美人来。寒依疏影萧萧竹，春掩残香漠漠苔。自去何郎无好咏，东风愁寂几回开。缟袂相逢半是仙，平生水竹有深缘。将疏尚密微经雨，似暗还明远在烟。薄瞑山家松树下，嫩寒江店杏花前。秦人若解当时种，不引渔郎入洞天。翠羽惊飞别树头，冷香狼籍倩谁收。骑驴客醉风吹帽，放鹤人归雪满舟。淡月微云皆似梦，空山流水独成愁。几看孤影低徊处，只道花神夜出游。淡淡霜华湿粉痕，谁施绡帐护春温。诗随十里寻春路，愁在三更挂月村。飞去只忧云作伴，销来肯信玉为魂。一尊欲访罗浮客，落叶空山正掩门。云雾为屏雪作宫，尘埃无路可能通。春风未动枝先觉，夜月初来树欲空。翠袖佳人依竹下，白衣宰相在山中。寂寥此地君休怨，回首名园尽棘丛。梦断扬州阁掩尘，幽期犹自属诗人。立残孤影长过夜，看到余芳不是春。云暖空山裁玉遍，月寒深浦泣珠频。掀篷图里当时见，错爱横斜却未真。独开无那只依依，肯为愁多减玉辉？廉外钟来月初上，灯前角断忽霜飞。行人水驿春全早，啼鸟山塘晚半稀。愧我素衣今已化，相逢远自洛阳归。最爱寒多最得阳，仙游长在白云乡。春愁寂寞天应老，夜色朦胧月亦香。楚客不吟江路寂，吴王已醉苑台荒。枝头谁见花惊处？袅袅微风簌簌霜。断魂只有月明知，无限春愁在一枝。不共人言唯独笑，忽疑君到正相思。歌残别院烧灯夜，妆罢深宫览镜时。旧梦已随流水远，山窗聊复伴题诗。"}
{"title": "杂诗三首·其二", "time": "唐代", "author": "王维", "themes": ["唐诗三百首", "思乡", "写景", "梅花"], "content": "君自故乡来，应知故乡事。来日绮窗前，寒梅著花未？"}
{"title": "法曲献仙音·聚景亭梅次草窗韵", "time": "宋代", "author": "王沂孙", "themes": ["追忆", "赏花", "梅花"], "content": "层绿峨峨，纤琼皎皎，倒压波痕清浅。过眼年华，动人幽意，相逢几番春换。记唤酒寻芳处，盈盈褪妆晚。已销黯。况凄凉、近来离思，应忘却、明月夜深归辇。荏苒一枝春，恨东风、人似天远。纵有残花，洒征衣、铅泪都满。但殷勤折取，自遣一襟幽怨。"}
{"title": "玉楼春·东山探梅", "time": "宋代", "author": null, "themes": ["梅花"], "content": "冷冷水向桥东去。漠漠云归溪上住。疏风淡月有来时，流水行云无觅处。佳人独立相思苦。薄袖欺寒脩竹暮。白头空负雪边春，着意问春春不语。"}
{"title": "十样花·陌上风光浓处", "time": "宋代", "author": "李弥逊", "themes": ["婉约", "赞美", "梅花"], "content": "陌上风光浓处。第一寒梅先吐。待得春来也，香消减，态凝伫。百花休漫妒。"}
{"title": "上堂开示颂", "time": "唐代", "author": "黄蘖禅师", "themes": ["梅花", "励志", "哲理"], "content": "尘劳迥脱事非常，紧把绳头做一场。不经一番寒彻骨，怎得梅花扑鼻香。"}
{"title": "古梅二首", "time": "宋代", "author": null, "themes": ["赏花", "梅花"], "content": "湘妃危立冻蛟脊，海月冷挂珊瑚枝。丑怪惊人能妩媚，断魂只有晓寒知。百千年藓著枯树，三两点春供老枝。绝壁笛声那得到，只愁斜日冻蜂知。"}
{"title": "红梅三首", "time": "宋代", "author": "苏轼", "themes": ["梅花", "咏物", "托物咏志"], "content": "怕愁贪睡独开迟，自恐冰容不入时。故作小红桃杏色，尚余孤瘦雪霜姿。寒心未肯随春态，酒晕无端上玉肌。诗老不知梅格在，更看绿叶与青枝。雪里开花却是迟，何如独占上春时。也知造物含深意，故与施朱发妙姿。细雨裛残千颗泪，轻寒瘦损一分肌。不应便杂夭桃杏，半点微酸已著枝。幽人自恨探春迟，不见檀心未吐时。丹鼎夺胎那是宝，玉人頩颊更多姿。抱丛暗蕊初含子，落盏穠香已透肌。乞与徐熙新画样，竹间璀璨出斜枝。"}
{"title": "眼儿媚·咏梅", "time": "清代", "author": "纳兰性德", "themes": ["写花", "梅花", "赞美", "品格"], "content": ""}
{"title": "看梅绝句", "time": "宋代", "author": "陆游", "themes": ["写花", "梅花", "抒情", "爱国"], "content": "老子舞时不须拍，梅花乱插乌巾香。樽前作剧莫相笑，我死诸君思此狂。"}
{"title": "殢人娇·后亭梅花开有感", "time": "宋代", "author": "李清照", "themes": ["写花", "梅花", "抒情", "伤感"], "content": "玉瘦香浓，檀深雪散。今年恨、探梅又晚。江楼楚馆，云闲水远。清昼永，凭栏翠帘低卷。坐上客来，尊前酒满。歌声共、水流云断。南枝可插，更须频剪。莫直待西楼、数声羌管。"}
{"title": "浯溪摩崖怀古", "time": "宋代", "author": "杨万里", "themes": ["写景", "怀古", "感慨"], "content": "湘江曾闻有浯溪，片帆今挂湘东西。上摩石崖与天齐，江头落日云凄凄。山昏雨暗哀猿啸，步入烟萝转深峭。元颜千古迹不朽，星斗蛟龙两奇妙。中兴当时颂大唐，大唐家国天为昌。妖环忽见诚非祥，土花失色急寿王。明皇父子紊大纲，从此晏朝耽色荒。天下黎庶暗罹殃，击损梧桐按霓裳。谁知鼙鼓动渔阳？肃宗灵武何仓皇？回来张后年初芳，前杨后李真匪良。养以天下理所常，胡为南内成凄凉。三千宫女为谁妆？空遗两鬓愁秋霜。千载父子堪悲伤，修身齐家肇明皇。后来历历事愈彰，源流有自咎谁当。岂惟当时留锦囊，至今人说马嵬坡下尘土香。"}
{"title": "水调歌头·赋三门津", "time": "金朝", "author": "元好问", "themes": ["豪放", "黄河", "写景", "抒怀"], "content": "黄河九天上，人鬼瞰重关。长风怒卷高浪，飞洒日光寒。峻似吕梁千仞，壮似钱塘八月，直下洗尘寰。万象入横溃，依旧一峰闲。仰危巢，双鹄过，杳难攀。人间此险何用，万古袐神奸。不用燃犀下照，未必佽飞强射，有力障狂澜。唤取骑鲸客，挝鼓过银山。"}
{"title": "风入松·寄柯敬仲", "time": "元代", "author": "虞集", "themes": ["婉约", "写景"], "content": "画堂红袖倚清酣，华发不胜簪。几回晚直金銮殿，东风软、花里停骖。书诏许传宫烛，轻罗初试朝衫。御沟冰泮水挼蓝。飞燕语呢喃。重重帘幕寒犹在，凭谁寄、银字泥缄。报道先生归也，杏花春雨江南。"}
{"title": "送韦司马别", "time": "南北朝", "author": "何逊", "themes": ["离别", "写景", "思念"], "content": "送别临曲渚，征人慕前侣。离言虽欲繁，离思终无绪。悯悯分手毕，萧萧行帆举。举帆越中流，望别上高楼。予起南枝怨，子结北风愁。逦逦山蔽日，汹汹浪隐舟。隐舟邈已远，徘徊落日晚。归衢并驾奔，别馆空筵卷。想子敛眉去，知予衔泪返。衔泪心依依，薄暮行人稀。暧暧入塘港，蓬门已掩扉。帘中看月影，竹里见萤飞。萤飞飞不息，独愁空转侧。北窗倒长簟，南邻夜闻织。弃置勿复陈，重陈长叹息。"}
{"title": "满庭芳·水抱孤城", "time": "清代", "author": "王国维", "themes": ["写景", "时光"], "content": "水抱孤城，云开远戍，垂柳点点栖鸦。晚潮初落，残日漾平沙。白鸟悠悠自去，汀洲外、无限蒹葭。西风起，飞花如雪，冉冉去帆斜。天涯。还忆旧，香尘随马，明月窥车。渐秋风镜里，暗换年华。纵使长条无恙，重来处、攀折堪嗟。人何许，朱楼一角，寂寞倚残霞。"}
{"title": "西湖杂咏·夏", "time": "元代", "author": "薛昂夫", "themes": ["夏天", "西湖", "写景"], "content": "晴云轻漾，熏风无浪，开樽避暑争相向。映湖光，逞新妆。笙歌鼎沸南湖荡，今夜且休回画舫。风，满座凉；莲，入梦香。"}
{"title": "满庭芳·堠雪翻鸦", "time": "清代", "author": "纳兰性德", "themes": ["写景", "议论", "抒情", "哀怨"], "content": "堠雪翻鸦，河冰跃马，惊风吹度龙堆。阴磷夜泣，此景总堪悲。待向中宵起舞，无人处、那有村鸡。只应是，金笳暗拍，一样泪沾衣。须知今古事，棋枰胜负，翻覆如斯。叹纷纷蛮触，回首成非。剩得几行青史，斜阳下、断碣残碑。年华共，混同江水，流去几时回。"}
{"title": "天净沙·夏", "time": "元代", "author": "白朴", "themes": ["夏天", "写景", "写人"], "content": "云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。"}
{"title": "田家", "time": "宋代", "author": "欧阳修", "themes": ["乡村", "写景"], "content": "绿桑高下映平川，赛罢田神笑语喧。林外鸣鸠春雨歇，屋头初日杏花繁。"}
{"title": "春暮西园", "time": "明代", "author": "高启", "themes": ["古诗三百首", "田园", "写景", "抒情"], "content": "绿池芳草满晴波，春色都从雨里过。知是人家花落尽，菜畦今日蝶来多。"}
{"title": "浣溪沙·五两竿头风欲平", "time": "五代", "author": null, "themes": ["宋词三百首", "婉约", "写景"], "content": "五两竿头风欲平，长风举棹觉船轻。柔橹不施停却棹，是船行。满眼风波多闪烁，看山恰似走来迎。仔细看山山不动，是船行。"}
{"title": "蝶恋花·柳絮年年三月暮", "time": "清代", "author": "周济", "themes": ["婉约", "写景", "惜春"], "content": "柳絮年年三月暮，断送莺花，十里湖边路。万转千回无落处，随侬只恁低低去。满眼颓垣欹病树，纵有余英，不值风姨炉。烟里黄沙遮不住，河流日夜东南注。"}
{"title": "出居庸关", "time": "清代", "author": "朱彝尊", "themes": ["古诗三百首", "写景"], "content": "居庸关上子规啼，饮马流泉落日低。雨雪自飞千嶂外，榆林只隔数峰西。"}
{"title": "点绛唇·送李琴泉", "time": "宋代", "author": "吴大有", "themes": ["送别", "写景"], "content": "江上旗亭，送君还是逢君处。酒阑呼渡。云压沙鸥暮。漠漠萧萧，香冻梨花雨。添愁绪。断肠柔橹。相逐寒潮去。"}
{"title": "眼儿媚·楼上黄昏杏花寒", "time": "宋代", "author": "阮阅", "themes": ["写景", "抒情"], "content": "楼上黄昏杏花寒。斜月小栏干。一双燕子，两行征雁，画角声残。绮窗人在东风里，洒泪对春间。也应似旧，盈盈秋水，淡淡春山。"}
{"title": "蝶恋花·九日和吴见山韵", "time": "宋代", "author": "吴文英", "themes": ["重阳节", "写景", "抒情"], "content": "明月枝头香满路。几日西风，落尽花如雨。倒照秦眉天镜古。秋明白鹭双飞处。自摘霜葱宜荐俎。可惜重阳，不把黄花与。帽堕笑凭纤手取。清歌莫送秋声去。"}
{"title": "扫花游·西湖寒食", "time": "宋代", "author": "吴文英", "themes": ["寒食节", "写景"], "content": "冷空淡碧，带翳柳轻云，护花深雾。艳晨易午。正笙箫竞渡，绮罗争路。骤卷风埃，半掩长蛾翠妩。散红缕。渐红湿杏泥，愁燕无语。乘盖争避处。就解佩旗亭，故人相遇。恨春太妒。溅行裙更惜，凤钩尘污。酹入梅根，万点啼痕暗树。峭寒暮。更萧萧、陇头人去。"}
{"title": "淡黄柳·空城晓角", "time": "宋代", "author": "姜夔", "themes": ["婉约", "写景", "思乡"], "content": "夹道，依依可怜。因度此阕，以纾客怀空城晓角。吹入垂杨陌。马上单衣寒恻恻。看尽鹅黄嫩绿，都是江南旧相识。正岑寂。明朝又寒食。强携酒、小桥宅，怕梨花落尽成秋色。燕燕飞来，问春何在，唯有池塘自碧。"}
{"title": "唐多令·芦叶满汀洲", "time": "宋代", "author": "刘过", "themes": ["宋词三百首", "婉约", "写景", "抒怀", "爱国"], "content": "芦叶满汀洲，寒沙带浅流。二十年重过南楼。柳下系船犹未稳，能几日，又中秋。黄鹤断矶头，故人今在否？旧江山浑是新愁。欲买桂花同载酒，终不似，少年游。(在否一作：在不)"}
{"title": "一丛花·溪堂玩月作", "time": "宋代", "author": "陈亮", "themes": ["豪放", "写景", "伤怀"], "content": "冰轮斜辗镜天长。江练隐寒光。危阑醉倚人如画，隔烟村、何处鸣根。乌鹊倦栖，鱼龙惊起，星斗挂垂杨。芦花千顶水微茫。秋色满江乡。楼台恍似游仙梦，又疑是、洛浦潇湘。风露浩然，山河影转，今古照凄凉。"}
{"title": "汉宫春·会稽蓬莱阁怀古", "time": "宋代", "author": "辛弃疾", "themes": ["怀古", "写景", "抒情"], "content": "秦望山头，看乱云急雨，倒立江湖。不知云者为雨，雨者云乎。长空万里，被西风、变灭须臾。回首听，月明天籁，人间万窍号呼。谁向若耶溪上，倩美人西去，麋鹿姑苏。至今故国人望，一舸归欤。岁去暮矣，问何不、鼓瑟吹竽。君不见，王亭谢馆，冷烟寒树啼乌。"}
{"title": "兰陵王·赋一丘一壑", "time": "宋代", "author": "辛弃疾", "themes": ["写景", "旷达"], "content": "一丘壑。老子风流占却。茅檐上、松月桂云，脉脉石泉逗山脚。寻思前事错。恼杀晨猿夜鹤。终须是、邓禹辈人，锦绣麻霞坐黄阁。长歌自深酌。看天阔鸢飞，渊静鱼跃。西风黄菊芗喷薄。怅日暮云合，佳人何处，纫兰结佩带杜若。入江海曾约。遇合。事难托。莫系磬门前，荷蒉人过，仰天大笑冠簪落。待说与穷达，不须疑著。古来贤者，进亦乐，退亦乐。"}
{"title": "江神子·送元济之归豫章", "time": "宋代", "author": "辛弃疾", "themes": ["送别", "写景", "抒情"], "content": "乱云扰扰水潺潺。笑溪山。几时闲。更觉桃源，人去隔仙凡。万壑千岩楼外雪，琼作树，玉为栏。倦游回首且加餐。短篷寒。画图间。见说娇颦，拥髻待君看。二月东湖湖上路，官柳嫩，野梅残。"}
{"title": "满江红·敲碎离愁", "time": "宋代", "author": "辛弃疾", "themes": ["写景", "叙事", "怀念"], "content": "敲碎离愁，纱窗外、风摇翠竹。人去后、吹箫声断，倚楼人独。满眼不堪三月暮，举头已觉千山绿。但试将、一纸寄来书，从头读。相思字，空盈幅。相思意，何时足。滴罗襟点点，泪珠盈掬。芳草不迷行客路，垂杨只碍离人目。最苦是、立尽月黄昏，栏干曲。"}
{"title": "满江红·赣州席上呈陈季陵太守", "time": "宋代", "author": "辛弃疾", "themes": ["写景", "抒情", "离别"], "content": "落日苍茫，风才定、片帆无力。还记得、眉来眼去，水光山色。倦客不知身近远，佳人已卜归消息。便归来、只是赋行云，襄王客。些个事，如何得。知有恨，休重忆。但楚天特地，暮云凝碧。过眼不如人意事，十常八九今头白。笑江州、司马太多情，青衫湿。"}
{"title": "如梦令·满院落花春寂", "time": "宋代", "author": "杨冠卿", "themes": ["婉约", "写景"], "content": "满院落花春寂。风絮一帘斜日。翠钿晓寒轻，独倚秋千无力。无力。无力。蹙破远山愁碧。"}
{"title": "水调歌头·金山观月", "time": "宋代", "author": "张孝祥", "themes": ["豪放", "写景", "长江", "抒情"], "content": "江山自雄丽，风露与高寒。寄声月姊，借我玉鉴此中看。幽壑鱼龙悲啸，倒影星辰摇动，海气夜漫漫。涌起白银阙，危驻紫金山。表独立，飞霞佩，切云冠。漱冰濯雪，眇视万里一毫端。回首三山何处，闻道群仙笑我，要我欲俱还。挥手从此去，翳凤更骖鸾。"}
{"title": "念奴娇·过洞庭", "time": "宋代", "author": "张孝祥", "themes": ["宋词三百首", "豪放", "写景", "写水", "抒怀"], "content": "洞庭青草，近中秋，更无一点风色。玉界琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(著同：着；玉界一作：玉鉴)应念岭表经年，孤光自照，肝胆皆冰雪。短发萧骚襟袖冷，稳泛沧溟空阔。尽挹西江，细斟北斗，万象为宾客。扣舷独啸，不知今夕何夕。(沧溟一作：沧浪)"}
{"title": "蝶恋花·春涨一篙添水面", "time": "宋代", "author": "范成大", "themes": ["宋词三百首", "田园", "写景", "抒情"], "content": "春涨一篙添水面。芳草鹅儿，绿满微风岸。画舫夷犹湾百转。横塘塔近依前远。江国多寒农事晚。村北村南，谷雨才耕遍。秀麦连冈桑叶贱。看看尝面收新茧。"}
{"title": "好事近·湓口放船归", "time": "宋代", "author": "陆游", "themes": ["写景", "感伤"], "content": "湓口放船归，薄暮散花洲宿。两岸白苹红蓼，映一蓑新绿。有沽酒处便为家，菱芡四时足。明日又乘风去，任江南江北。"}
{"title": "喜迁莺·鸠雨细", "time": "宋代", "author": null, "themes": ["婉约", "写景", "女子", "闺怨", "伤春"], "content": "鸠雨细，燕风斜。春悄谢娘家。一重帘外即天涯。何必暮云遮。钏金寒，钗玉冷。薄醉欲成还醒。一春梳洗不簪花。孤负几韶华。"}
{"title": "江城子·示表侄刘国华", "time": "宋代", "author": "吴潜", "themes": ["宋词三百首", "写景", "抒怀"], "content": "家园十亩屋头边。正春妍，酿花天。杨柳多情，拂拂带轻烟。别馆闲亭随分有，时策杖，小盘旋。采山钓水美而鲜。饮中仙，醉中禅。闲处光阴，赢得日高眠。一品高官人道好，多少事，碎心田。"}
{"title": "满江红·金陵乌衣园", "time": "宋代", "author": "吴潜", "themes": ["写景", "怀古"], "content": "柳带榆钱，又还过、清明寒食。天一笑、满园罗绮，满城箫笛。花树得晴红欲染，远山过雨青如滴。问江南、池馆有谁来，江南客。乌衣巷，今犹昔。乌衣事，今难觅。但年年燕子，晚烟斜日。抖擞一春尘土债，悲凉万古英雄迹。且芳尊、随分趁芳时，休虚掷。"}
{"title": "青玉案·被檄出郊题陈氏山居", "time": "宋代", "author": "张榘", "themes": ["婉约", "写景", "感慨"], "content": "西风乱叶溪桥树。秋在黄花羞涩处。满袖尘埃推不去。马蹄浓露，鸡声淡月，寂历荒村路。身名多被儒冠误。十载重来漫如许。且尽清樽公莫舞。六朝旧事，一江流水，万感天涯暮。"}
{"title": "贺新郎·挽住风前柳", "time": "宋代", "author": "卢祖皋", "themes": ["咏史怀古", "写景"], "content": "彭传师于吴江三高堂之前钓雪亭，盖擅渔人之窟宅以供诗境也，赵子野约余赋之。挽住风前柳，问鸱夷当日扁舟，近曾来否？月落潮生无限事，零落茶烟未久。谩留得莼鲈依旧。可是功名从来误，抚荒祠、谁继风流后？今古恨，一搔首。江涵雁影梅花瘦，四无尘、雪飞云起，夜窗如昼。万里乾坤清绝处，付与渔翁钓叟。又恰是、题诗时候。猛拍阑干呼鸥鹭，道他年、我亦垂纶手。飞过我，共樽酒。"}
{"title": "江城子·画楼帘暮卷新晴", "time": "宋代", "author": "卢祖皋", "themes": ["宋词三百首", "写景", "伤春"], "content": "画楼帘幕卷新晴。掩银屏。晓寒轻。坠粉飘香，日日唤愁生。暗数十年湖上路，能几度，著娉婷。年华空自感飘零。拥春酲。对谁醒。天阔云间，无处觅箫声。载酒买花年少事，浑不似，旧心情。"}
{"title": "沁园春·忆黄山", "time": "宋代", "author": "汪莘", "themes": ["写景", "抒情"], "content": "三十六峰，三十六溪，长锁清秋。对孤峰绝顶，云烟竞秀，悬崖峭壁，瀑布争流。洞里桃花，仙家芝草，雪后春正取次游。亲曾见，是龙潭白昼，海涌潮头。当年黄帝浮丘。有玉枕玉床还在不。向天都月夜，遥闻凤管，翠微霜晓，仰盼龙楼。砂穴长红，丹炉已冷，安得灵方闻早修。谁知此，问原头白鹿，水畔青牛。"}
{"title": "扬州慢·淮左名都", "time": "宋代", "author": "姜夔", "themes": ["宋词三百首", "写景", "抒情"], "content": "淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。"}
{"title": "清平乐·采芳人杳", "time": "宋代", "author": "张炎", "themes": ["写景", "伤春", "写鸟", "抒怀"], "content": "采芳人杳，顿觉游情少。客里看春多草草，总被诗愁分了。去年燕子天涯，今年燕子谁家？三月休听夜雨，如今不是催花。"}
{"title": "齐天乐·清溪数点芙蓉雨", "time": "宋代", "author": "周密", "themes": ["纪游", "写景", "抒怀"], "content": "清溪数点芙蓉雨，苹飙泛凉吟艗。洗玉空明，浮珠沆瀣，人静籁沉波息。仙潢咫尺。想翠宇琼楼，有人相忆。天上人间，未知今夕是何夕。此生此夜此景，自仙翁去后，清致谁识？散发吟商，簪花弄水，谁伴凉宵横笛？流年暗惜。怕一夕西风，井梧吹碧。底事闲愁，醉歌浮大白。"}
{"title": "渡江云·山阴久客一再逢春回忆西杭渺然愁思", "time": "宋代", "author": "张炎", "themes": ["婉约", "写景"], "content": "山空天入海，倚楼望极，风急暮潮初。一帘鸠外雨，几处闲田，隔水动春锄。新烟禁柳，想如今、绿到西湖。犹记得、当年深隐，门掩两三株。愁余。荒洲古溆，断梗疏萍，更漂流何处。空自觉、围羞带减，影怯灯孤。常疑即见桃花面，甚近来、翻笑无书。书纵远，如何梦也都无。"}
{"title": "高阳台·残萼梅酸", "time": "宋代", "author": "王沂孙", "themes": ["写景", "女子", "相思"], "content": "残萼梅酸，新沟水绿，初晴节序暄妍。独立雕栏，谁怜枉度华年。朝朝准拟清明近，料燕翎、须寄银笺。又争知、一字相思，不到吟边。双蛾不拂青鸾冷，任花阴寂寂，掩户闲眠。屡卜佳期，无凭却恨金钱。何人寄与天涯信，趁东风、急整归船。纵飘零，满院杨花，犹是春前。"}
{"title": "水龙吟·落叶", "time": "宋代", "author": "王沂孙", "themes": ["写景", "抒情"], "content": "晓霜初著青林，望中故国凄凉早。萧萧渐积，纷纷犹坠，门荒径悄。渭水风生，洞庭波起，几番秋杪。想重涯半没，千峰尽出，山中路、无人到。前度题红杳杳。溯宫沟、暗流空绕。啼螀未歇，飞鸿欲过，此时怀抱。乱影翻窗，碎声敲砌，愁人多少。望吾庐甚处，只应今夜，满庭谁扫。"}
{"title": "一萼红·登蓬莱阁有感", "time": "宋代", "author": "周密", "themes": ["豪放", "写景", "怀念"], "content": "步深幽。正云黄天淡，雪意未全休。鉴曲寒沙，茂林烟草，免仰千古悠悠。岁华晚、漂零渐远，谁念我、同载五湖舟。磴古松斜，崖阴苔老，一片清愁。回首天涯归梦，几魂飞西浦，泪洒东州。故国山川，故园心眼，还似王粲登楼。最怜他、秦鬟妆镜，好江山、何事此时游。为唤狂吟老监，共赋销忧。阁在绍兴，西浦、东州皆其地。"}
{"title": "永遇乐·璧月初晴", "time": "宋代", "author": "刘辰翁", "themes": ["婉约", "元宵节", "写景", "抒情"], "content": "璧月初晴，黛云远淡，春事谁主。禁苑娇寒，湖堤倦暖，前度遽如许。香尘暗陌，华灯明昼，长是懒携手去。谁知道，断烟禁夜，满城似愁风雨。宣和旧日，临安南渡，芳景犹自如故。缃帙流离，风鬓三五，能赋词最苦。江南无路，鄜州今夜，此苦又谁知否。空相对，残红无寐，满村社鼓。"}
{"title": "思佳客·闰中秋", "time": "宋代", "author": "吴文英", "themes": ["中秋节", "写景", "抒怀"], "content": "丹桂花开第二番。东篱展却宴期宽。人间宝镜离仍合，海上仙槎去复还。分不尽，半凉天。可怜闲剩此婵娟。素娥未隔三秋梦，赢得今宵又倚阑。"}
{"title": "绛都春·余往来清华池馆六年赋咏屡矣感昔伤今益不堪怀", "time": "宋代", "author": "吴文英", "themes": ["追忆", "写景"], "content": "春来雁渚。弄艳冶、又入垂杨如许。困舞瘦腰，啼湿宫黄池塘雨。碧沿苍藓云根路。尚追想、凌波微步。小楼重上，凭谁为唱，旧时金缕。凝伫。烟萝翠竹，欠罗袖、为倚天寒日暮。强醉梅边，招得花奴来尊俎。东风须惹春云住。□莫把、飞琼吹去。便教移取熏笼，夜温绣户。"}
{"title": "十二郎·垂虹桥", "time": "宋代", "author": "吴文英", "themes": ["写桥", "写景"], "content": "素天际水，浪拍碎、冻云不凝。记晓叶题霜，秋灯吟雨，曾系长桥过艇。又是宾鸿重来后，猛赋得、归期才定。嗟绣鸭解言，香鲈堪钓，尚庐人境。幽兴。争如共载，越娥妆镜。念倦客依前，貂裘茸帽，重向淞江照影。酹酒苍茫，倚歌平远，亭上玉虹腰冷。迎醉面，暮雪飞花，几点黛愁山暝。"}
{"title": "菩萨蛮·宿水口", "time": "宋代", "author": null, "themes": ["羁旅", "孤独", "写景"], "content": "断虹远饮横江水，万山紫翠斜阳里。系马短亭西，丹枫明酒旗。浮生常客路，事逐孤鸿去。又是月黄昏，寒灯人闭门。"}
{"title": "鹧鸪天·惜别", "time": "宋代", "author": "严仁", "themes": ["婉约", "写景", "惜别"], "content": "一曲危弦断客肠。津桥捩柂转牙樯。江心云带蒲帆重，楼上风吹粉泪香。瑶草碧，柳芽黄。载将离恨过潇湘。请君看取东流水，方识人间别意长。"}
{"title": "风入松·一春长费买花钱", "time": "宋代", "author": "俞国宝", "themes": ["宋词三百首", "婉约", "西湖", "写景"], "content": "一春长费买花钱。日日醉花边。玉骢惯识西湖路，骄嘶过、沽酒垆前。红杏香中箫鼓，绿杨影里秋千。(花边一作湖边）暖风十里丽人天。花厌髻云偏。画船载取春归去，馀情寄、湖水湖烟。明日重扶残醉，来寻陌上花钿。"}
{"title": "小重山·柳暗花明春事深", "time": "宋代", "author": "章良能", "themes": ["婉约", "写景", "感慨"], "content": "柳暗花明春事深。小阑红芍药，已抽簪。雨馀风软碎鸣禽。迟迟日，犹带一分阴。往事莫沉吟。身闲时序好，且登临。旧游无处不堪寻。无寻处，惟有少年心。"}
{"title": "浪淘沙·岸柳可藏鸦", "time": "宋代", "author": "吴琚", "themes": ["写景"], "content": "岸柳可藏鸦。路转溪斜。忘机鸥鹭立汀沙。咫尺钟山迷望眼，一半云遮。临水整乌纱。两鬓苍华。故乡心事在天涯。几日不来春便老，开尽桃花。"}
{"title": "诉衷情·宝月山作", "time": "宋代", "author": "仲殊", "themes": ["宋词三百首", "写景"], "content": "清波门外拥轻衣。杨花相送飞。西湖又还春晚，水树乱莺啼。闲院宇，小帘帏。晚初归。钟声已过，篆香才点，月到门时。"}
{"title": "诉衷情·寒食", "time": "宋代", "author": "仲殊", "themes": ["寒食节", "西湖", "写景"], "content": "涌金门外小瀛洲。寒食更风流。红船满湖歌吹，花外有高楼。晴日暖，淡烟浮。恣嬉游。三千粉黛，十二阑干，一片云头。"}
{"title": "柳梢青·吴中", "time": "宋代", "author": "仲殊", "themes": ["婉约", "写景"], "content": "岸草平沙。吴王故苑，柳袅烟斜。雨后寒轻，风前香软，春在梨花。行人一棹天涯。酒醒处，残阳乱鸦。门外秋千，墙头红粉，深院谁家？"}
{"title": "离亭燕·一带江山如画", "time": "宋代", "author": "张昪", "themes": ["宋词三百首", "豪放", "写景", "怀古", "感慨"], "content": "一带江山如画。风物向秋潇洒。水浸碧天何处断，翠色冷光相射。蓼岸荻花中，隐映竹篱茅舍。天际客帆高挂。门外酒旗低迓。多少六朝兴废事，尽入渔樵闲话。怅望倚危栏，红日无言西下。"}
{"title": "度大庾岭", "time": "清代", "author": "朱彝尊", "themes": ["写景", "抒情"], "content": "度岭方辞国，停轺一望家。魂随南翥鸟，泪尽北枝花。山雨初含霁，江云欲变霞。但令归有日，不敢恨长沙。"}
{"title": "鸳鸯湖棹歌·一百首选二", "time": "清代", "author": "朱彝尊", "themes": ["写景"], "content": "穆湖莲叶小于钱，卧柳虽多不碍船。两岸新苗才过雨，夕阳沟水响溪田。屋上鸠鸣谷雨开，横塘游女荡船回。桃花落后蚕齐浴，竹笋抽时燕便来。"}
{"title": "和沈石田落花诗", "time": "明代", "author": "唐寅", "themes": ["写景"], "content": "万紫千红莫谩夸，今朝粉蝶过邻家。昭君偏遇毛延寿，炀帝难留张丽华。深院青春空白锁，平原红日又西斜。小桥流水闲村落，不见啼莺有吠蛙。"}
{"title": "登金陵雨花台望大江", "time": "明代", "author": "高启", "themes": ["写景", "长江", "咏史怀古"], "content": "大江来从万山中，山势尽与江流东。钟山如龙独西上，欲破巨浪乘长风。江山相雄不相让，形胜争夸天下壮。秦皇空此瘗黄金，佳气葱葱至今王。我怀郁塞何由开，酒酣走上城南台；坐觉苍茫万古意，远自荒烟落日之中来！石头城下涛声怒，武骑千群谁敢渡？黄旗入洛竟何祥，铁锁横江未为固。前三国，后六朝，草生官阙何萧萧。英雄乘时务割据，几度战血流寒潮。我生幸逢圣人起南国，祸乱初平事休息。从今四海永为家，不用长江限南北。"}
{"title": "天平山中", "time": "明代", "author": "杨基", "themes": ["古诗三百首", "写景"], "content": "细雨茸茸湿楝花，南风树树熟枇杷；徐行不记山深浅，一路莺啼送到家。"}
{"title": "腊日游孤山访惠勤惠思二僧", "time": "宋代", "author": "苏轼", "themes": ["写景", "生活", "纪游"], "content": "天欲雪，云满湖，楼台明灭山有无。水清出石鱼可数，林深无人鸟相呼。腊日不归对妻孥，名寻道人实自娱。道人之居在何许？宝云山前路盘纡。孤山孤绝谁肯庐？道人有道山不孤。纸窗竹屋深自暖，拥褐坐睡依团蒲。天寒路远愁仆夫，整驾催归及未晡。出山回望云木合，但见野鹘盘浮图。兹游淡薄欢有余，到家恍如梦蘧蘧。作诗火急追亡逋，清景一失后难摹。"}
{"title": "题西林壁", "time": "宋代", "author": "苏轼", "themes": ["古诗三百首", "小学古诗", "纪游", "写景", "写山", "庐山", "哲理"], "content": "横看成岭侧成峰，远近高低各不同。不识庐山真面目，只缘身在此山中。"}
{"title": "登快阁", "time": "宋代", "author": "黄庭坚", "themes": ["古诗三百首", "高中古诗", "写景", "抒情"], "content": "痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美酒横。万里归船弄长笛，此心吾与白鸥盟。"}
{"title": "戏答元珍", "time": "宋代", "author": "欧阳修", "themes": ["古诗三百首", "写景", "抒情"], "content": "春风疑不到天涯，二月山城未见花。残雪压枝犹有桔，冻雷惊笋欲抽芽。夜闻归雁生乡思，病入新年感物华。曾是洛阳花下客，野芳虽晚不须嗟。"}
{"title": "晚泊岳阳", "time": "宋代", "author": "欧阳修", "themes": ["古诗三百首", "写景"], "content": "卧闻岳阳城里钟，系舟岳阳城下树。正见空江明月来，云水苍茫失江路。夜深江月弄清辉，水上人歌月下归；一阕声长听不尽，轻舟短楫去如飞。"}
{"title": "点绛唇·一夜东风", "time": "宋代", "author": "曾允元", "themes": ["婉约", "写景", "喜悦"], "content": "一夜东风，枕边吹散愁多少。数声啼鸟。梦转纱窗晓。来是春初，去是春将老。长亭道。一般芳草。只有归时好。"}
{"title": "书湖阴先生壁二首", "time": "宋代", "author": "王安石", "themes": ["写景", "写人"], "content": "茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。"}
{"title": "唐多令·雨过水明霞", "time": "宋代", "author": "邓剡", "themes": ["写景", "孤独", "感伤"], "content": "雨过水明霞。潮回岸带沙。叶声寒、飞透窗纱。堪恨西风吹世换，更吹我、落天涯。寂寞古豪华。乌衣日又斜。说兴亡、燕入谁家。惟有南来无数雁，和明月、宿芦花。"}
{"title": "湘月·壬申夏泛舟西湖述怀有赋时予别杭州盖十年矣", "time": "清代", "author": "龚自珍", "themes": ["豪放", "写景", "抒怀"], "content": "壬申夏，泛舟西湖，述怀有赋，时予别杭州盖十年矣天风吹我，堕湖山一角，果然清丽。曾是东华生小客，回首苍茫无际。屠狗功名，雕龙文卷，岂是平生意。乡亲苏小，定应笑我非计。才见一抹斜阳，半堤香草，顿惹清愁起。罗袜音尘何处觅，渺渺予怀孤寄。怨去吹箫，狂来说剑，两样销魂味。两般春梦，橹声荡入云水。"}
{"title": "太常引·客中闻歌", "time": "清代", "author": "项鸿祚", "themes": ["婉约", "写景", "抒情", "孤独"], "content": "杏花开了燕飞忙，正是好春光。偏是好春光，者几日、风凄雨凉。杨枝飘泊，桃根娇小，独自个思量。刚待不思量，吹一片、箫声过墙。"}
{"title": "卜算子·燕子不曾来", "time": "清代", "author": "蒋春霖", "themes": ["婉约", "愁苦", "写景"], "content": "燕子不曾来，小院阴阴雨。一角阑干聚落花，此是春归处。弹泪别东风，把酒浇飞絮：化了浮萍也是愁，莫向天涯去！"}
{"title": "鹧鸪天·杨柳东塘细水流", "time": "清代", "author": "蒋春霖", "themes": ["婉约", "写景", "惜春"], "content": "杨柳东塘细水流，红窗睡起唤晴鸠。屏间山压眉心翠，镜里波生鬓角秋。临玉管，试琼瓯，醒时题恨醉时休。明朝花落归鸿尽，细雨春寒闭小楼。"}
{"title": "长相思·山一程", "time": "清代", "author": "纳兰性德", "themes": ["小学古诗", "婉约", "羁旅", "写景", "思乡"], "content": "山一程，水一程，身向榆关那畔行，夜深千帐灯。风一更，雪一更，聒碎乡心梦不成，故园无此声。"}
{"title": "菩萨蛮·春云吹散湘帘雨", "time": "清代", "author": "纳兰性德", "themes": ["写景", "抒情"], "content": "春云吹散湘帘雨，絮黏蝴蝶飞还住。人在玉楼中，楼高四面风。柳烟丝一把，暝色笼鸳瓦。休近小阑干，夕阳无限山。"}
{"title": "谒金门·七月既望湖上雨后作", "time": "清代", "author": "厉鹗", "themes": ["婉约", "写景"], "content": "凭画槛，雨洗秋浓人淡。隔水残霞明冉冉，小山三四点。艇子几时同泛？待折荷花临鉴。日日绿盘疏粉艳，西风无处减。"}
{"title": "荷叶杯·五月南塘水满", "time": "清代", "author": "毛奇龄", "themes": ["婉约", "写景"], "content": "五月南塘水满，吹断，鲤鱼风。小娘停棹濯纤指，水底，见花红。"}
{"title": "虞美人·无聊", "time": "清代", "author": "陈维崧", "themes": ["婉约", "写景", "抒怀"], "content": "无聊笑捻花枝说，处处鹃啼血。好花须映好楼台，休傍秦关蜀栈战场开。倚楼极目深愁绪，更对东风语。好风休簸战旗红，早送鲥鱼如雪过江东。"}
{"title": "霜天晓角·晚次东阿", "time": "清代", "author": "朱彝尊", "themes": ["婉约", "写景"], "content": "鞭影匆匆，又铜城驿东。过雨碧罗天净，才八月，响初鸿。微风何寺钟？夕曛岚翠重。十里鱼山断处，留一抹、枣林红。"}
{"title": "如梦令·一抹斜阳沙觜", "time": "明代", "author": "刘基", "themes": ["婉约", "写景"], "content": "一抹斜阳沙觜，几点闲鸥草际，乌榜小渔舟，摇过半江秋水。风起，风起，棹入白苹花里。"}
{"title": "忆江南·歌起处", "time": "明代", "author": "王世贞", "themes": ["婉约", "写景", "思乡"], "content": "歌起处，斜日半江红。柔绿篙添梅子雨，淡黄衫耐藕丝风。家在五湖东。"}
{"title": "诉衷情·春游", "time": "明代", "author": "陈子龙", "themes": ["婉约", "女子", "写景"], "content": "小桃枝下试罗裳，蝶粉斗遗香。玉轮碾平芳草，半面恼红妆。风乍暖，日初长，袅垂杨。一双舞燕，万点飞花，满地斜阳。"}
{"title": "十二月过尧民歌·别情", "time": "元代", "author": "王实甫", "themes": ["闺怨", "写景", "女子", "思念"], "content": "自别后遥山隐隐，更那堪远水粼粼。见杨柳飞绵滚滚，对桃花醉脸醺醺。透内阁香风阵阵，掩重门暮雨纷纷。怕黄昏忽地又黄昏，不销魂怎地不销魂。新啼痕压旧啼痕，断肠人忆断肠人。今春香肌瘦几分？缕带宽三寸。"}
{"title": "骤雨打新荷", "time": "金朝", "author": "元好问", "themes": ["写景", "抒怀"], "content": "绿叶阴浓，遍池亭水阁，偏趁凉多。海榴初绽，朵朵簇红罗。老燕携雏弄语，有高柳鸣蝉相和。骤雨过，珍珠乱撒，打遍新荷。人生百年有几，念良辰美景，休放虚过。穷通前定，何用苦张罗。命友邀宾玩赏，对芳樽浅酌低歌。且酩酊，任他两轮日月，来往如梭。"}
{"title": "晓至湖上", "time": "清代", "author": "厉鹗", "themes": ["写景"], "content": "出郭晓色微，临水人意静。水上寒雾生，弥漫与天永。折苇动有声，遥山淡无影。稍见初日开，三两列舴艋。安得学野凫，泛泛逐清影。"}
{"title": "山行", "time": "清代", "author": "施闰章", "themes": ["自然", "写景", "抒情"], "content": "野寺分晴树，山亭过晚霞。春深无客到，一路落松花。"}
{"title": "池州翠微亭", "time": "宋代", "author": "岳飞", "themes": ["古诗三百首", "纪游", "写景"], "content": "经年尘土满征衣，特特寻芳上翠微。好水好山看不足，马蹄催趁月明归。"}
{"title": "三江小渡", "time": "宋代", "author": "杨万里", "themes": ["古诗三百首", "送别", "友情", "写景"], "content": "溪水将桥不复回，小舟犹倚短篙开。交情得似山溪渡，不管风波去又来。"}
{"title": "题临安邸", "time": "宋代", "author": "林升", "themes": ["古诗三百首", "写景", "地名", "讽刺", "生活"], "content": "山外青山楼外楼，西湖歌舞几时休？暖风熏得游人醉，直把杭州作汴州。"}
{"title": "初晴游沧浪亭", "time": "宋代", "author": "苏舜钦", "themes": ["古诗三百首", "写景", "抒怀"], "content": "夜雨连明春水生，娇云浓暖弄阴晴。帘虚日薄花竹静，时有乳鸠相对鸣。"}
{"title": "丰乐亭游春·其三", "time": "宋代", "author": "欧阳修", "themes": ["古诗三百首", "写景", "惜春"], "content": "红树青山日欲斜，长郊草色绿无涯。游人不管春将老，来往亭前踏落花。"}
{"title": "凉州词二首·其一", "time": "唐代", "author": "王之涣", "themes": ["唐诗三百首", "边塞", "写景", "思乡"], "content": "黄河远上白云间，一片孤城万仞山。羌笛何须怨杨柳，春风不度玉门关。"}
{"title": "出塞二首·其一", "time": "唐代", "author": "王昌龄", "themes": ["唐诗三百首", "边塞", "写景", "战争", "爱国", "忧国忧民"], "content": "秦时明月汉时关，万里长征人未还。但使龙城飞将在，不教胡马度阴山。"}
{"title": "塞上曲·其一", "time": "唐代", "author": "王昌龄", "themes": ["唐诗三百首", "边塞", "写景", "讽刺"], "content": "蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。莫学游侠儿，矜夸紫骝好。"}
{"title": "楚江怀古三首·其一", "time": "唐代", "author": "马戴", "themes": ["唐诗三百首", "写景", "怀古"], "content": "露气寒光集，微阳下楚丘。猿啼洞庭树，人在木兰舟。广泽生明月，苍山夹乱流。云中君不见，竟夕自悲秋。"}
{"title": "好事近·湘舟有作", "time": "清代", "author": "文廷式", "themes": ["婉约", "写景", "怀古"], "content": "翠岭一千寻，岭上彩云如幄。云影波光相射，荡楼台春绿。仙鬟撩鬓倚双扉，窈窕一枝玉。日暮九疑何处？认舜祠丛竹。"}
{"title": "乌夜啼·同瞻园登戒坛千佛阁", "time": "清代", "author": "朱孝臧", "themes": ["婉约", "写景"], "content": "春云深宿虚坛，磬初残，步绕松阴双引出朱阑。吹不断，黄一线，是桑干，又是夕阳无语下苍山。"}
{"title": "富春至严陵山水甚佳", "time": "清代", "author": "纪昀", "themes": ["古诗三百首", "写景"], "content": "浓似春云淡似烟，参差绿到大江边。斜阳流水推篷坐，翠色随人欲上船。"}
{"title": "渔歌子·西塞山前白鹭飞", "time": "唐代", "author": "张志和", "themes": ["宋词三百首", "小学古诗", "写景", "写人", "抒怀"], "content": "西塞山前白鹭飞，桃花流水鳜鱼肥。青箬笠，绿蓑衣，斜风细雨不须归。"}
{"title": "感事", "time": "明代", "author": "袁宏道", "themes": ["古诗三百首", "写景", "抒怀"], "content": "湘山晴色远微微，尽日江头独醉归。不见两关传露布，尚闻三殿未垂衣。边筹自古无中下，朝论于今有是非。日暮平沙秋草乱，一双白鸟避人飞。"}
{"title": "自湘东驿遵陆至芦溪", "time": "清代", "author": "查慎行", "themes": ["古诗三百首", "写景", "抒情"], "content": "黄花古渡接芦溪，行过萍乡路渐低。吠犬鸣鸡村远近，乳鹅新鸭岸东西。丝缫细雨沾衣润，刀剪良苗出水齐。犹与湖南风土近，春深无处不耕犁。"}
{"title": "舟夜书所见", "time": "清代", "author": "查慎行", "themes": ["古诗三百首", "写景"], "content": "月黑见渔灯，孤光一点萤。微微风簇浪，散作满河星。"}
{"title": "过许州", "time": "清代", "author": "沈德潜", "themes": ["古诗三百首", "旅途", "写景"], "content": "到处陂塘决决流，垂杨百里罨平畴。行人便觉须眉绿，一路蝉声过许州。"}
{"title": "秣陵怀古", "time": "清代", "author": "纳兰性德", "themes": ["古诗三百首", "写景", "怀古"], "content": "山色江声共寂寥，十三陵树晚萧萧。中原事业如江左，芳草何须怨六朝。"}
{"title": "灵隐寺月夜", "time": "清代", "author": "厉鹗", "themes": ["古诗三百首", "写景", "抒情", "孤独"], "content": "夜寒香界白，涧曲寺门通。月在众峰顶，泉流乱叶中。一灯群动息，孤磬四天空。归路畏逢虎，况闻岩下风。"}
{"title": "夜过借园见主人坐月下吹笛", "time": "清代", "author": "袁枚", "themes": ["古诗三百首", "写景"], "content": "秋夜访秋士，先闻水上音。半天凉月色，一笛酒人心。响遏碧云近，香传红藕深。相逢清露下，流影湿衣襟。"}
{"title": "春暮", "time": "宋代", "author": "曹豳", "themes": ["古诗三百首", "写景", "惜春"], "content": "门外无人问落花，绿阴冉冉遍天涯。林莺啼到无声处，青草池塘独听蛙。"}
{"title": "山家", "time": "宋代", "author": "刘因", "themes": ["古诗三百首", "写景", "闲适"], "content": "马蹄踏水乱明霞，醉袖迎风受落花。怪见溪童出门望，雀声先我到山家。"}
{"title": "临平泊舟", "time": "元代", "author": "黄庚", "themes": ["古诗三百首", "羁旅", "孤独", "思乡", "写景"], "content": "客舟系缆柳阴旁，湖影侵篷夜气凉。万顷波光摇月碎，一天风露藕花香。"}
{"title": "湖上", "time": "宋代", "author": "徐元杰", "themes": ["古诗三百首", "西湖", "写景"], "content": "花开红树乱莺啼，草长平湖白鹭飞。风日晴和人意好，夕阳箫鼓几船归。"}
{"title": "上京即事", "time": "元代", "author": "萨都剌", "themes": ["古诗三百首", "边塞", "写景"], "content": "牛羊散漫落日下，野草生香乳酪甜。卷地朔风沙似雪，家家行帐下毡帘。"}
{"title": "六月二十日夜渡海", "time": "宋代", "author": "苏轼", "themes": ["写景", "抒情"], "content": "参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。"}
{"title": "冀州道中", "time": "元代", "author": "王冕", "themes": ["写景", "忧国忧民"], "content": "我行冀州路，默想古帝都。水土或匪昔，禹贡书亦殊。城郭类村坞，雨雪苦载涂。丛薄聚冻禽，狐狸啸枯株。寒云着我巾，寒风裂我襦。盱衡一吐气，冻凌满髭须。程程望烟火，道傍少人居。小米无得买，浊醪无得酤。土房桑树根，仿佛似酒垆。徘徊问野老，可否借我厨？野老欣笑迎，近前挽我裾。热水温我手，火炕暖我躯。丁宁勿洗面，洗面破皮肤。我知老意仁，缓缓驱仆夫。窃问老何族？云是奕世儒。自从大朝来，所习亮匪初。民人籍征戍，悉为弓矢徒。纵有好儿孙，无异犬与猪。至今成老翁，不识一字书。典故无所考，礼义何所拘？论及祖父时，痛入骨髓余。我闻忽太息，执手空踌蹰。踌蹰向苍天，何时更得甦？饮泣不忍言，拂袖西南隅。"}
{"title": "绝句漫兴九首·其五", "time": "唐代", "author": "杜甫", "themes": ["写景", "桃花", "抒情"], "content": "肠断春江欲尽头，杖藜徐步立芳洲。(春江一作：江春)颠狂柳絮随风去，轻薄桃花逐水流。"}
{"title": "村晚", "time": "宋代", "author": "雷震", "themes": ["农村", "写景", "儿童"], "content": "草满池塘水满陂，山衔落日浸寒漪。牧童归去横牛背，短笛无腔信口吹。"}
{"title": "夜宿山寺", "time": "唐代", "author": "李白", "themes": ["纪游", "写景"], "content": "危楼高百尺，手可摘星辰。不敢高声语，恐惊天上人。"}
{"title": "入彭蠡湖口", "time": "魏晋", "author": "谢灵运", "themes": ["生活", "写景", "山水"], "content": "客游倦水宿，风潮难具论。洲岛骤回合，圻岸屡崩奔。乘月听哀狖，浥露馥芳荪。春晚绿野秀，岩高白云屯。千念集日夜，万感盈朝昏。攀崖照石镜，牵叶入松门。三江事多往，九派理空存。灵物郄珍怪，异人秘精魂。金膏灭明光，水碧辍流温。徒作千里曲，弦绝念弥敦。"}
{"title": "幽居初夏", "time": "宋代", "author": "陆游", "themes": ["夏天", "写景", "山水", "伤怀"], "content": "湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。"}
{"title": "江南春·波渺渺", "time": "宋代", "author": "寇准", "themes": ["宋词精选", "写景", "女子", "怀人"], "content": "波渺渺，柳依依。孤村芳草远，斜日杏花飞。江南春尽离肠断，苹满汀洲人未归。"}
{"title": "相见欢·无言独上西楼", "time": "五代", "author": "李煜", "themes": ["宋词三百首", "初中古诗", "婉约", "写景", "孤独", "思念"], "content": "无言独上西楼，月如钩。寂寞梧桐深院锁清秋。剪不断，理还乱，是离愁。别是一般滋味在心头。(一般一作：一番)"}
{"title": "清明日狸渡道中", "time": "宋代", "author": "范成大", "themes": ["清明节", "写景"], "content": "洒洒沾巾雨，披披侧帽风。花燃山色里，柳卧水声中。石马立当道，纸鸢鸣半空。墦间人散後，乌鸟正西东。"}
{"title": "苏堤清明即事", "time": "宋代", "author": "吴惟信", "themes": ["清明节", "写景"], "content": "梨花风起正清明，游子寻春半出城。日暮笙歌收拾去，万株杨柳属流莺。"}
{"title": "寒食上冢", "time": "宋代", "author": "杨万里", "themes": ["寒食节", "写景", "思念"], "content": "迳直夫何细！桥危可免扶？远山枫外淡，破屋麦边孤。宿草春风又，新阡去岁无。梨花自寒食，进节只愁余。"}
{"title": "田园乐七首·其四", "time": "唐代", "author": "王维", "themes": ["田园", "写景", "写人"], "content": "萋萋春草秋绿，落落长松夏寒。牛羊自归村巷，童稚不识衣冠。"}
{"title": "水仙子·咏江南", "time": "元代", "author": "张养浩", "themes": ["写景", "抒情"], "content": "一江烟水照晴岚，两岸人家接画檐，芰荷丛一段秋光淡。看沙鸥舞再三，卷香风十里珠帘。画船儿天边至，酒旗儿风外飐。爱杀江南！"}
{"title": "竹枝词二首·其一", "time": "唐代", "author": "刘禹锡", "themes": ["爱情", "写景"], "content": "杨柳青青江水平，闻郎江上踏歌声。(踏歌声一作：唱歌声)东边日出西边雨，道是无晴却有晴。(却有晴一作：还有晴)"}
{"title": "游洞庭湖五首·其二", "time": "唐代", "author": "李白", "themes": ["写景", "抒怀"], "content": "南湖秋水夜无烟，耐可乘流直上天。且就洞庭赊月色，将船买酒白云边。"}
{"title": "登永嘉绿嶂山", "time": "魏晋", "author": "谢灵运", "themes": ["纪游", "写景", "山水"], "content": "裹粮杖轻策，怀迟上幽室。行源径转远，距陆情未毕。澹潋结寒姿，团栾润霜质。涧委水屡迷，林迥岩逾密。眷西谓初月，顾东疑落日。践夕奄昏曙，蔽翳皆周悉。蛊上贵不事，履二美贞吉。幽人常坦步，高尚邈难匹。颐阿竟何端，寂寂寄抱一。恬如既已交，缮性自此出。"}
{"title": "人月圆·雪中游虎丘", "time": "元代", "author": "张可久", "themes": ["冬天", "写雪", "写景", "伤怀"], "content": "梅花浑似真真面，留我倚阑杆。雪晴天气，松腰玉瘦，泉眼冰寒。兴亡遗恨，一丘黄土，千古青山。老僧同醉，残碑休打，宝剑羞看。"}
{"title": "菩萨蛮·梨花满院飘香雪", "time": "五代", "author": "毛熙震", "themes": ["写景", "思念"], "content": "梨花满院飘香雪，高搂夜静风筝咽。斜月照帘帷，忆君和梦稀。小窗灯影背，燕语惊愁态。屏掩断香飞，行云山外归。"}
{"title": "满宫花·雪霏霏", "time": "五代", "author": "魏承班", "themes": ["写景", "女子", "孤独", "哀怨"], "content": "雪霏霏，风凛凛，玉郎何处狂饮？醉时想得纵风流，罗帐香帷鸳寝。春朝秋夜思君甚，愁见绣屏孤枕。少年何事负初心？泪滴缕金双衽。"}
{"title": "菩萨蛮·白日惊飚冬已半", "time": "清代", "author": "纳兰性德", "themes": ["冬天", "写景"], "content": "白日惊飚冬已半，解鞍正值昏鸦乱。冰合大河流，茫茫一片愁。烧痕空极望，鼓角高城上。明日近长安，客心愁未阑。"}
{"title": "菩萨蛮·霏霏点点回塘雨", "time": "五代", "author": null, "themes": ["写景", "写人", "女子"], "content": "菩萨蛮霏霏点点回塘雨，双双只只鸳鸯语。灼灼野花香，依依金柳黄。盈盈江上女，两两溪边舞。皎皎绮罗光，青青云粉状。"}
{"title": "浪淘沙·疏雨洗天清", "time": "宋代", "author": "邓剡", "themes": ["写景", "怀古", "感伤"], "content": "疏雨洗天清。枕簟凉生。井桐一叶做秋声。谁念客身轻似叶，千里飘零？梦断古台城。月淡潮平。便须携酒访新亭。不见当时王谢宅，烟草青青。"}
{"title": "韩庄闸舟中七夕", "time": "清代", "author": "姚燮", "themes": ["七夕节", "爱情", "神话", "写景"], "content": "木兰桨子藕花乡，唱罢厅红晚气凉。烟外柳丝湖外水，山眉澹碧月眉黄。"}
{"title": "云居山咏二首", "time": "明代", "author": "常慧", "themes": ["生活", "写景"], "content": "半肩风雨半肩柴，竹杖芒鞋破碧崖。刚出岭头三五步，浑身都被乱云埋。经行仿佛近诸天，月上山衔半缺圆。听得上方相对话，星辰莫阂五峰巅。"}
{"title": "行台闲咏", "time": "明代", "author": "石玠", "themes": ["写景", "怀古"], "content": "清于池水净于苔，会府潭潭暂作台。夜月半庭人未宿，春云满眼杏将开。榆关道路犹堪走，麟阁功勋岂易陪。莫信蓬莱相离远，塞鸿多自日边来。"}
{"title": "山中四咏", "time": "明代", "author": null, "themes": ["写景", "生活"], "content": "我爱山中春，苍崖鸟一声。桃花源里住，罕见问津人。我爱山中夏，空冥花雨下。行吟屐齿肥，树色丽四野。我爱山中秋，黄云稻正稠。铎声连振起，镰子刈禾头。我爱山中冬，冰澌叠乱封。地炉无品字，一榻冷千峰。"}
{"title": "闲咏二绝", "time": "清代", "author": "黄图安", "themes": ["闲适", "生活", "写景"], "content": "落花天气半晴阴，好去寻芳傍碧林。是物含情知爱惜，莺声声里唤春深。桃花水到报平渠，喜动新流见跃鱼。一枕羲皇午梦后，数行小试右军书。"}
{"title": "三月巡边晓发夏城", "time": "明代", "author": "杨守礼", "themes": ["写景"], "content": "寂寞边城道，春深不见花。山头堆白雪，风里卷黄沙。计拙心惟赤，愁长鬓已华。晋云连塞草，回首各天涯。"}
{"title": "杂诗七首·其一", "time": "魏晋", "author": "曹植", "themes": ["写景", "回忆", "思念"], "content": "高台多悲风，朝日照北林。之子在万里，江湖迥且深。方舟安可极，离思故难任！孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。"}
{"title": "谒金门·风丝袅", "time": "清代", "author": "纳兰性德", "themes": ["写景", "孤独"], "content": "风丝袅，水浸碧天清晓。一镜湿云青未了，雨晴春草草。梦里轻螺谁扫，帘外落花红小。独睡起来情悄悄，寄愁何处好。"}
{"title": "拨棹子·风切切", "time": "五代", "author": "尹鹗", "themes": ["写景", "孤独", "思念"], "content": "风切切，深秋月，十朵芙蓉繁艳歇。小槛细腰无力，空赢得，目断魂飞何处说。寸心恰似丁香结，看看瘦尽胸前雪。偏挂恨，少年抛掷，羞觑见，绣被堆红闲不彻。"}
{"title": "酒泉子·杨柳舞风", "time": "五代", "author": "顾敻", "themes": ["闺怨", "写景", "思念"], "content": "杨柳舞风，轻惹春烟残雨。杏花愁，莺正语，画楼东。锦屏寂寞思无穷，还是不知消息。镜尘生，珠泪滴，损仪容。"}
{"title": "菩萨蛮·回塘风起波文细", "time": "五代", "author": "李珣", "themes": ["写景", "女子", "思念"], "content": "回塘风起波文细，刺桐花里门斜闭。残日照平芜，双双飞鹧鸪。征帆何处客？相见还相隔。不语欲魂销，望中烟水遥。"}
{"title": "浣溪沙·云淡风高叶乱飞", "time": "五代", "author": "顾敻", "themes": ["闺怨", "写景", "孤独"], "content": "云淡风高叶乱飞，小庭寒雨绿苔微，深闺人静掩屏帷。粉黛暗愁金带枕，鸳鸯空绕画罗衣，那堪辜负不思归！"}
{"title": "巫山一段云·雨霁巫山上", "time": "五代", "author": "毛文锡", "themes": ["写景", "哀怨"], "content": "雨霁巫山上，云轻映碧天。远风吹散又相连，十二晚峰前。暗湿啼猿树，高笼过客船。朝朝暮暮楚江边，几度降神仙。"}
{"title": "菩萨蛮·新寒中酒敲窗雨", "time": "清代", "author": "纳兰性德", "themes": ["离别", "写景", "相思"], "content": "新寒中酒敲窗雨，残香细袅秋情绪。才道莫伤神，青衫湿一痕。无聊成独卧，弹指韶光过。记得别伊时，桃花柳万丝。"}
{"title": "西桥柳色", "time": "清代", "author": "许德溥", "themes": ["写景", "柳树"], "content": "渠畔龙宫枕大堤，春风夹岸柳梢齐。羊肠白道穿云出，雁齿红桥亚水低。沽酒清阴时系马，招凉短槛几留题。更添蜡屐游山兴，为问平湖西复西。"}
{"title": "官桥柳色", "time": "明代", "author": "朱栴", "themes": ["柳树", "写景", "抒情", "惜别"], "content": "桥北桥南千百树，绿烟金穗映清流。青闺娟眼窥人过，翠染柔丝带雨稠。没幸章台成别恨，有情灞岸管离愁。塞垣多少思归客，留着长条赠远游。"}
{"title": "宫中行乐词八首·其二", "time": "唐代", "author": "李白", "themes": ["写景", "同情", "生活"], "content": "柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。"}
{"title": "凤栖梧·衰柳疏疏苔满地", "time": "宋代", "author": "王庭筠", "themes": ["写景", "抒情", "羁旅", "思乡"], "content": "衰柳疏疏苔满地。十二阑干，故国三千里。南去北来人老矣。短亭依旧残阳里。紫蟹黄柑真解事。似倩西风、劝我归欤未。王粲登临寥落际。雁飞不断天连水。"}
{"title": "醉公子·岸柳垂金线", "time": "五代", "author": "顾敻", "themes": ["写景", "女子", "回忆", "送别", "伤怀"], "content": "岸柳垂金线，雨晴莺百啭。家住绿杨边，往来多少年。马嘶芳草远，高搂帘半掩。敛袖翠蛾攒，相逢尔许难。"}
{"title": "浣溪沙·花榭香红烟景迷", "time": "五代", "author": "毛熙震", "themes": ["写景", "抒情", "女子", "孤独"], "content": "花榭香红烟景迷，满庭芳草绿萋萎，金铺闲掩绣帘低。紫燕一双娇语碎，翠屏十二晚峰齐，梦魂消散醉空闺。"}
{"title": "木兰花慢·拆桐花烂熳", "time": "宋代", "author": "柳永", "themes": ["清明节", "写景", "女子", "抒情"], "content": "拆桐花烂熳，乍疏雨、洗清明。正艳杏烧林，缃桃绣野，芳景如屏。倾城，尽寻胜去，骤雕鞍绀幰出郊坰。风暖繁弦脆管，万家竞奏新声。盈盈，斗草踏青。人艳冶，递逢迎。向路旁往往，遗簪堕珥，珠翠纵横。欢情，对佳丽地，信金罍罄竭玉山倾。拚却明朝永日，画堂一枕春酲。"}
{"title": "江间作四首·其三", "time": "宋代", "author": "潘大临", "themes": ["咏史怀古", "写景", "抒怀"], "content": "西山通虎穴，赤壁隐龙宫。形胜三分国，波流万世功。沙明拳宿鹭，天阔退飞鸿。最羡渔竿客，归船雨打篷。"}
{"title": "登岳阳楼", "time": "宋代", "author": "陈与义", "themes": ["写景", "抒怀", "感慨"], "content": "洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。"}
{"title": "姑苏怀古", "time": "宋代", "author": "姜夔", "themes": ["写景", "怀古"], "content": "夜暗归云绕柁牙，江涵星影鹭眠沙。行人怅望苏台柳，曾与吴王扫落花。"}
{"title": "水龙吟·西湖怀古", "time": "宋代", "author": "陈德武", "themes": ["怀古", "西湖", "写景"], "content": "东南第一名州，西湖自古多佳丽。临堤台榭，画船楼阁，游人歌吹。十里荷花，三秋桂子，四山晴翠。使百年南渡，一时豪杰，都忘却、平生志。可惜天旋时异，藉何人、雪当年耻？登临形胜，感伤今古，发挥英气。力士推山，天吴移水，作农桑地。借钱塘潮汐，为君洗尽，岳将军泪！"}
{"title": "效古诗", "time": "南北朝", "author": "范云", "themes": ["咏史怀古", "边塞", "写景", "战争", "抒怀"], "content": "寒沙四面平，飞雪千里惊。风断阴山树，雾失交河城。朝驱左贤阵，夜薄休屠营。昔事前军幕，今逐嫖姚兵。失道刑既重，迟留法未轻。所赖今天子，汉道日休明。"}
{"title": "金陵五题·并序", "time": "唐代", "author": "刘禹锡", "themes": [], "content": "石头城山围故国周遭在，潮打空城寂寞回。淮水东边旧时月，夜深还过女墙来。乌衣巷朱雀桥边野草花，乌衣巷口夕阳斜。旧时王谢堂前燕，飞入寻常百姓家。台城台城六代竞豪华，结绮临春事最奢。万户千门成野草，只缘一曲后庭花。生公讲堂生公说法鬼神听，身后空堂夜不扃。高坐寂寥尘漠漠，一方明月可中庭。江令宅南朝词臣北朝客，归来唯见秦淮碧。池台竹树三亩馀，至今人道江家宅。"}
{"title": "清江引·咏所见", "time": "元代", "author": null, "themes": ["写景", "抒情", "女子", "感伤"], "content": "后园中姐儿十六七，见一双胡蝶戏。香肩靠粉墙，玉指弹珠泪。唤丫鬟赶开他别处飞。"}
{"title": "浣溪沙·咏五更和湘真韵", "time": "清代", "author": "纳兰性德", "themes": ["写景", "抒情"], "content": "微晕娇花湿欲流，簟纹灯影一生愁。梦回疑在远山楼。残月暗窥金屈戍，软风徐荡玉帘钩。待听邻女唤梳头。"}
{"title": "代父送人之新安", "time": "明代", "author": "陆娟", "themes": ["离别", "写景"], "content": "津亭杨柳碧毵毵，人立东风酒半酣。万点落花舟一叶，载将春色过江南。"}
{"title": "中秋咏怀借杜子美秋日述怀一百韵和寄柳州假鸣桑先生", "time": "明代", "author": null, "themes": ["中秋节", "写景", "抒怀"], "content": "异乡青嶂外，故里白云边。北极悬双眼，中秋度四年。灯前横一剑，江浒宿孤船。玉露漙漙忌，金波炯炯然。山风徒自溷，儒俗不同迁。对酒轻千日，论诗嗣百篇。斫才犹见朴，礲智未成圆。自是穷荒地，谁怜落寞天。梧桐床护满，蟋蟀井吟偏。何处寻灵运，无人问稚川。寒岩巢燕别，疏竹网虫悬。市贾希求纸，民储寡守钱。饔餐粗乃习，衣褐短堪怜。名谷非甘谷，称泉半盗泉。土城门不警，竹屋壁常穿。钧石唯咨背，舆台只食肩。戆呆千百种，秀敏几多员。猎野狐偕走，烧畲蚁并缘。夸酣言沓沓，鼓饱腹便便。定静聋疑吹，晴明瞽讶烟。立名甘在下，恃气或争前。肥丑红楼女，粗豪碧洞仙。城隅频有约，淇水久相传。淰淰重岚晻，潺潺小涧湲。背恩棠遂伐，忘义豆长煎。胥学凶如虿，无惭行有膻。豚蹄祈殖谷，糟酒乐登筵。墉集欺猫鼠，林藏逐雀鹯。礼罗谁共入，宪网底粗悛。腐木难胜斧，孤雏叵受鋋。整冠迷狎李，称物昧持权。天德劳巡抚，人愚苦系挛。树藩吁格逖，作县失烝蠲。平谳翻遗蠹，催科绝胜畋。秽污无与汰，残忍复叨全。私有千端计，公无半语宣。执鞭深结友，握椠恶亲贤。富视铜三百，贫量石二千。中冓言可丑，有北尔当先。反笑人驽钝，私扬已骥翩。谬为明舞态，暗弄卓奔弦。伪狗故盛衍，非鱼罔寄筌。斯人宜罪也，夫我岂为焉。自昔图通变，而今谨折旋。第令心怏怏，未极理玄玄。诸子新粱肉，群经旧井田。鸾鸣将日近，鹏举欲云连。何苦原衣弊，难更肇锦鲜。平澜寒负耒，阴壑夜鸣舷。冷落千军笔，纷披十样笺。廉都多宠顾，贪守一拘牵。固谓身无绌，原来命独邅。昆山宁玉弃，合浦敢珠捐。踧蹜腾高浪，参差始碧涟。悠悠江至澧，浩浩洛吞瀍。对客封佳句，思亲梦故阡。甘心和氏璞，陶面祖生鞭。嫫母声兼恶，南威色丧娟。嗷嗷秋塞雁，嘒嘒晚林蝉。传世心如锦，回天力未绵。马融先解帐，郑老疾推毡。幼子摊书籍，娇妻问翠钿。乾坤无广厦，风雪压危椽。泛慕沧溟际，行思岱岳巅。五穷延使坐，三疾强令痊。日啖如瓜枣，时寻在火莲。拒随昌寓乘，嬉射长房拳。逼侧悲图骏，徘徊笑卜鳣。敛容过土梗，负汗逐罗鞯。灸热谁何焰，随流恁地涓。摘苹聊涉沚，务稼暂依堧。缅为知心惜，难纾渴思缠。晴冈灵凤哑，旱岁老龙眠。恶守邪溪黑，勤磨大道坚。胸襟真濩落，翰墨独瑰妍。既作鹏同起，休论鷃旂翾。数精卑一行，词正狭优旃。气象凌秋汉，光华逼斗躔。居今仍齿齿，览古愈虔虔。珍敌西南美，雄排左右甄。上台凝望锐，寄字远求骈。京赋人争写，麟经手续编。小官居不愠，健笔秉须专。白下岩鸣铎，长沙省佩弦。杖明诛琐伯，吐爱学乘禅。尔雅言言熟，传灯字字诠。贾生谗自汉，郭隗起无燕。门弟怀明道，家人念闵骞。久孤黔首恋，肯与瘴江延。写别衣皆泪，求亲道欲涎。山长空寄鲤，春尽好闻鹃。牛女缡犹结，参商毂怎旋。荡舟如得奡，辟谷苟缝佺。阊阖须臾启，文昌瞬息褰。世间惊两鸟，眼底尽飞鸢。脱后前人步，终贻半世愆。酉山书每附，浯石颂宜镌。处处青春在，年年碧草芊。壮心期不已，浩气亮非孱。韩柳拚来择，萧曹幸免铨。"}
{"title": "原州九日", "time": "明代", "author": "赵时春", "themes": ["重阳节", "写景", "山水"], "content": "秋声咽塞笳，边气肃霜华。九日登高处，群山入望赊。苍蒹仍碧水，绿酒对黄花。鸿鹄归何处，长天空落霞。"}
{"title": "折桂令·九日", "time": "元代", "author": "张可久", "themes": ["重阳节", "写景", "思乡"], "content": "对青山强整乌纱。归雁横秋，倦客思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。"}
{"title": "唐多令·寒食", "time": "明代", "author": "陈子龙", "themes": ["寒食节", "写景", "感伤"], "content": "碧草带芳林，寒塘涨水深。五更风雨断遥岑。雨下飞花花上泪，吹不去，两难禁。双缕绣盘金，平沙油壁侵。宫人斜外柳阴阴。回首西陵松柏路，肠断也，结同心。"}
{"title": "西夏寒食遣兴", "time": "明代", "author": null, "themes": ["寒食节", "写景", "回忆", "伤怀"], "content": "春空云淡禁烟中，冷落那堪客里逢。饭煮青精颜固好，杯传蓝尾习能同。锦销文杏枝头雨，雪卷棠梨树底风。往事慢思魂欲断，不堪回首贺兰东。"}
{"title": "蟾宫曲·寒食新野道中", "time": "元代", "author": "卢挚", "themes": ["寒食节", "农村", "写景", "生活"], "content": "柳濛烟梨雪参差，犬吠柴荆，燕语茅茨。老瓦盆边，田家翁媪，鬓发如丝。桑柘外秋千女儿，髻双鸦斜插花枝。转眄移时，应叹行人，马上哦诗。"}
{"title": "寒食寄郑起侍郎", "time": "宋代", "author": "杨徽之", "themes": ["寒食节", "写景", "思乡"], "content": "清明时节出郊原，寂寂山城柳映门。水隔淡烟修竹寺，路经疏雨落花村。天寒酒薄难成醉，地迥楼高易断魂。回首故山千里外，别离心绪向谁言？"}
{"title": "菩萨蛮·阑风伏雨催寒食", "time": "清代", "author": "纳兰性德", "themes": ["寒食节", "写景", "女子", "感伤"], "content": "阑风伏雨催寒食，樱桃一夜花狼藉。刚与病相宜，锁窗薰绣衣。画眉烦女伴，央及流莺唤。半晌试开奁，娇多直自嫌。"}
{"title": "南乡子·山果熟", "time": "五代", "author": "李珣", "themes": ["写景", "生活", "人民"], "content": "山果熟，水花香，家家风景有池塘。木兰舟上珠帘卷，歌声远，椰子酒倾鹦鹉盏。"}
{"title": "行田登海口盘屿山", "time": "魏晋", "author": "谢灵运", "themes": ["写景", "抒怀"], "content": "齐景恋遄台，周穆厌紫宫；牛山空洒涕，瑶池实欢悰。年迫愿岂申，游远心能通。大宝不欢娱，况乃守畿封。羁苦孰云慰，观海藉朝风。莫辨洪波极，谁知大壑东。依稀采菱歌，仿佛含嚬容。遨游碧沙渚，游衍丹山峰。"}
{"title": "浣溪沙·山滴岚光水拍堤", "time": "元代", "author": "姜彧", "themes": ["写景", "山水", "抒怀"], "content": "山滴岚光水拍堤，草香沙暖净无泥。只疑误入武林溪。两岸桃花烘日出，四围高柳到天垂。一尊心事百年期。"}
{"title": "一络索·过尽遥山如画", "time": "清代", "author": "纳兰性德", "themes": ["写景", "抒情"], "content": "过尽遥山如画。短衣匹马。萧萧落木不胜秋，莫回首、斜阳下。别是柔肠萦挂。待归才罢。却愁拥髻向灯前，说不尽、离人话。"}
{"title": "凉州词三首·其三", "time": "唐代", "author": "张籍", "themes": ["写景"], "content": "凤林关里水东流，白草黄榆六十秋。边将皆承主恩泽，无人解道取凉州。"}
{"title": "泜水", "time": "清代", "author": "郑板桥", "themes": ["写景", "议论", "友情"], "content": "泜水清且浅，沙砾明可数。漾漾浮轻波，悠悠汇远浦。千山倒空青，乱石兀崖堵。我来恣游泳，浩歌怀往古。逼侧井陉道，卒列不成伍。背水造奇谋，赤帜立赵土。韩信购左车，张耳陋肺腑。何不赦陈馀，与之归汉主？"}
{"title": "诉衷情·夜寒茅店不成眠", "time": "宋代", "author": "吴激", "themes": ["婉约", "写景", "思乡"], "content": "夜寒茅店不成眠，残月照吟鞭。黄花细雨时候，催上渡头船。鸥似雪，水如天，忆当年。到家应是，童稚牵衣，笑我华颠。"}
{"title": "凤栖梧·霜树重重青嶂小", "time": "宋代", "author": "赵可", "themes": ["婉约", "写景", "思乡", "怀人"], "content": "霜树重重青嶂小，高栋飞云，正在霜林杪。九日黄花才过了，一尊聊慰秋容老。翠色有无眉淡扫。身在西山，却爱东山好。流水极天横晚照，酒阑望断西河道。"}
{"title": "渔家傲·诗句一春浑漫与", "time": "宋代", "author": "段克己", "themes": ["婉约", "写景", "惜春"], "content": "诗句一春浑漫与，纷纷红紫但尘土。楼外垂杨千万缕，风落絮，栏干倚遍空无语。毕竟春归何处所，树头树底无寻处。唯有闲愁将不去，依旧住，伴人直到黄昏雨。"}
{"title": "朝中措·襄阳古道灞陵桥", "time": "宋代", "author": "完颜璹", "themes": ["婉约", "咏史怀古", "写景"], "content": "襄阳古道灞陵桥，诗兴与秋高。千古风流人物，一时多少雄豪。霜清玉塞，云飞陇首，风落江皋。梦到凤凰台上，山围故国周遭。"}
{"title": "生查子·春山烟欲收", "time": "唐代", "author": "牛希济", "themes": ["婉约", "离别", "写景", "思念"], "content": "春山烟欲收，天澹星稀小。残月脸边明，别泪临清晓。语已多，情未了，回首犹重道：记得绿罗裙，处处怜芳草。"}
{"title": "醉花间·休相问", "time": "唐代", "author": "毛文锡", "themes": ["婉约", "写景", "女子", "孤独", "相思"], "content": "休相问，怕相问，相问还添恨。春水满塘生，鸂鶒还相趁。昨夜雨霏霏，临明寒一阵。偏忆戍楼人，久绝边庭信。"}
{"title": "南乡子·画舸停桡", "time": "五代", "author": "欧阳炯", "themes": ["婉约", "写景", "写人", "少女"], "content": "画舸停桡，槿花篱外竹横桥。水上游人沙上女，回顾，笑指芭蕉林里住。"}
{"title": "南乡子·路入南中", "time": "五代", "author": "欧阳炯", "themes": ["婉约", "写景"], "content": "路入南中，桄榔叶暗蓼花红。两岸人家微雨后，收红豆，树底纤纤抬素手。"}
{"title": "秋兴八首·其一", "time": "唐代", "author": "杜甫", "themes": ["秋天", "写景", "思念"], "content": "玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。"}
{"title": "菩萨蛮·洛阳城里春光好", "time": "唐代", "author": "韦庄", "themes": ["婉约", "地名", "写景", "思乡"], "content": "洛阳城里春光好，洛阳才子他乡老。柳暗魏王堤，此时心转迷。桃花春水渌，水上鸳鸯浴。凝恨对残晖，忆君君不知。"}
{"title": "送宗判官归滑台序", "time": "唐代", "author": "任华", "themes": ["送别", "友情", "写景"], "content": "大丈夫其谁不有四方志？则仆与宗衮二年之间，会而离，离而会，经途所亘，凡三万里。何以言之？去年春会于京师，是时仆如桂林，衮如滑台；今年秋，乃不期而会于桂林；居无何，又归滑台，王事故也。舟车往返，岂止三万里乎？人生几何？而倏聚忽散，辽夐若此，抑知己难遇，亦复何辞！岁十有一月，二三子出饯于野。霜天如扫，低向朱崖。加以尖山万重，平地卓立。黑是铁色，锐如笔锋。复有阳江、桂江，略军城而南走，喷入沧海，横浸三山，则中朝群公岂知遐荒之外有如是山水？山水既尔，人亦其然。衮乎对此，与我分手。忘我尚可，岂得忘此山水哉！"}
{"title": "绝句二首·其二", "time": "唐代", "author": "杜甫", "themes": ["写景", "思乡"], "content": "江碧鸟逾白，山青花欲燃。今春看又过，何日是归年？"}
{"title": "送七兄赴扬州帅幕", "time": "宋代", "author": "陆游", "themes": ["送别", "写景"], "content": "初报边烽照石头，旋闻胡马集瓜州。诸公谁听刍荛策，吾辈空怀畎亩忧。急雪打窗心共碎，危楼望远涕俱流。岂知今日淮南路，乱絮飞花送客舟。"}
{"title": "沁园春·观潮", "time": "清代", "author": "吴伟业", "themes": ["豪放", "写景", "抒情"], "content": "八月奔涛，千尺崔嵬，砉然欲惊。似灵妃顾笑，神鱼进舞；冯夷击鼓，白马来迎。伍相鸱夷，钱王羽箭，怒气强于十万兵。峥嵘甚，讶雪山中断，银汉西倾。孤舟铁笛风清，待万里乘槎问客星。叹鲸鲵未剪，戈船满岸；蟾蜍正吐，歌管倾城。狎浪儿童，横江士女，笑指渔翁一叶轻。谁知道，是观潮枚叟，论水庄生。"}
{"title": "高山流水·次夫子清风阁落成韵", "time": "清代", "author": "顾太清", "themes": ["豪放", "写景", "抒情", "喜悦"], "content": "群山万壑引长风，透林皋、晓日玲珑。楼外绿阴深，凭栏指点偏东。浑河水、一线如虹。清凉极，满谷幽禽啼啸，冷雾溟濛。任海天寥阔，飞跃此身中。云容。看白云苍狗，无心者、变化虚空。细草络危岩，岩花秀媚日承红。清风阁，高凌霄汉，列岫如童。待何年归去，谈笑各争雄。"}
{"title": "小重山·几点疏雅誊柳条", "time": "清代", "author": "张景祁", "themes": ["婉约", "写景", "抒情"], "content": "几点疏雅誊柳条。江南烟草绿，梦迢迢。十年旧约断琼箫。西楼下，何处玉骢骄？酒醒又今宵。画屏残月上，篆香销。凭将心事记回潮。青溪水，流得到红桥。"}
{"title": "好事近·杭苇岸才登", "time": "清代", "author": "周之琦", "themes": ["婉约", "秋天", "写景"], "content": "杭苇岸才登，行入乱峰层碧。十里平沙浅渚，又渡头人立。笋将摇梦上轻舟，舟尾浪花湿。恰好乌篷小小，载一肩秋色。"}
{"title": "醉太平·西湖寻梦", "time": "清代", "author": "王蕴章", "themes": ["婉约", "西湖", "写景"], "content": "炉烟一窗，瓶花一床，更添十里湖光，对南屏晚妆。藕风气香，竹风韵凉，等他月照回廊，浴鸳鸯一双。"}
{"title": "浣溪沙·语燕鸣鸠白昼长", "time": "明代", "author": "刘基", "themes": ["婉约", "写景"], "content": "语燕鸣鸠白昼长，黄蜂紫蝶草花香。苍江依旧绕斜阳。泛水浮萍随处满，舞风轻絮霎时狂。清和院宇麦秋凉。"}
{"title": "眼儿媚·秋思", "time": "明代", "author": "刘基", "themes": ["婉约", "秋天", "写景", "相思"], "content": "萋萋芳草小楼西，云压雁声低。两行疏柳，一丝残照，万点鸦栖。春山碧树秋重绿，人在武陵溪。无情明月，有情归梦，同到幽闺。"}
{"title": "浣溪沙·庭院沉沉白日斜", "time": "明代", "author": "夏言", "themes": ["婉约", "写景", "抒怀"], "content": "庭院沉沉白日斜，绿阴满地又飞花。瞢腾春梦绕天涯。帘幕受风低乳燕，池塘过雨急鸣蛙。酒醒明月照窗纱。"}
{"title": "忆秦娥·花似雪", "time": "宋代", "author": "方以智", "themes": ["婉约", "写景", "感慨"], "content": "花似雪，东风夜扫苏堤月。苏堤月，香销南国，几回圆缺？钱塘江山潮声歇，江边杨柳谁攀折？谁攀折，西陵渡口，古今离别。"}
{"title": "阮郎归·立夏", "time": "未知", "author": "张大烈", "themes": ["婉约", "夏天", "写景"], "content": "绿阴铺野换新光，薰风初昼长。小荷贴水点横塘，蝶衣晒粉忙。茶鼎熟，酒卮扬，醉来诗兴狂。燕雏似惜落花香，双衔归画梁。"}
{"title": "浣溪沙·初夏夜饮归", "time": "明代", "author": "陈继儒", "themes": ["婉约", "纪游", "写景"], "content": "桐树花香月半明，棹歌归去蟪蛄鸣。曲曲柳湾茅屋矮，挂鱼罾。笑指吾庐何处是？一池荷叶小桥横。灯火纸窗修竹里，读书声。"}
{"title": "浣溪沙·燕垒雏空日正长", "time": "明代", "author": "汤允绩", "themes": ["婉约", "写景", "抒怀"], "content": "燕垒雏空日正长，一川残雨映斜阳。鸬鹚晒翅满鱼梁。榴叶拥花当北户，竹根抽笋出东墙。小庭孤坐懒衣裳。"}
{"title": "卜算子·雪江晴月（回文，倒读《巫山一段云》）", "time": "清代", "author": "董以宁", "themes": ["婉约", "写景", "写雪"], "content": "明月淡飞琼，阴云薄中酒。收尽盈盈舞絮飘，点点轻鸥咒。晴浦晚风寒，青山玉骨瘦。回看亭亭雪映窗，淡淡烟垂岫。"}
{"title": "浣溪沙·红桥", "time": "清代", "author": "王士祯", "themes": ["婉约", "写桥", "写景", "怀古"], "content": "白鸟朱荷引画桡，垂杨影里见红桥，欲寻往事已魂消。遥指平山山外路，断鸿无数水迢迢，新愁分付广陵潮。"}
{"title": "玉楼春·空园数日无芳信", "time": "清代", "author": "吴翌凤", "themes": ["婉约", "写景", "写人", "相思"], "content": "空园数日无芳信，恻恻残寒犹未定。柳边丝雨燕归迟，花外小楼帘影静。凭栏渐觉春光暝，怅望碧天帆去尽。满隄芳草不成归，斜日画桥烟水冷。"}
{"title": "临江仙·客睡厌听深夜雨", "time": "清代", "author": "吴翌凤", "themes": ["婉约", "写景"], "content": "客睡厌听深夜雨，潇潇彻夜偏闻。晨红太早鸟喧群。霁痕才着树，山意未离云。梅粉堆阶慵不扫，等闲过却初春。谢桥新涨碧粼粼。茜衫毡笠子，已有听泉人。"}
{"title": "南乡一剪梅·招熊少府", "time": "元代", "author": "虞集", "themes": ["婉约", "写景", "抒情", "友情"], "content": "南阜小亭台，薄有山花取次开。寄语多情熊少府；晴也须来，雨也须来。随意且衔杯，莫惜春衣坐绿苔。若待明朝风雨过，人在天涯！春在天涯。"}
{"title": "青阳渡", "time": "魏晋", "author": null, "themes": ["写景", "荷花"], "content": "青荷盖绿水，芙蓉披红鲜。下有并根藕，上有并头莲。"}
{"title": "登庐山绝顶望诸峤", "time": "魏晋", "author": "谢灵运", "themes": ["庐山", "写景", "抒怀"], "content": "山行非有期，弥远不能辍。但欲掩昏旦，遂复经圆缺。扪壁窥龙池，攀枝瞰乳穴。积峡忽复启，平途俄已绝。峦垅有合沓，往来无踪辙。昼夜蔽日月，冬夏共霜雪。"}
{"title": "狼山观海", "time": "宋代", "author": "王安石", "themes": ["写山", "写景", "抒情"], "content": "万里昆仑谁凿破，无边波浪拍天来。晓寒云雾连穷屿，春暖鱼龙化蛰雷。阆苑仙人何处觅？灵槎使者几时回？遨游半在江湖里，始觉今朝眼界开。"}
{"title": "临高台", "time": "两汉", "author": null, "themes": ["豪迈", "写景", "抒怀"], "content": "临高台以轩，下有清水清且寒。江有香草目以兰，黄鹄高飞离哉翻。关弓射鹄，令我主寿万年。"}
{"title": "芳树", "time": "南北朝", "author": null, "themes": ["写景", "思乡"], "content": "芳树千株发，摇荡三阳时。气软来风易，枝繁度鸟迟。春至花如锦，夏近叶成帷。欲寄边城客，路远谁能持。"}
{"title": "春日西湖寄谢法曹韵", "time": "宋代", "author": "欧阳修", "themes": ["春天", "写景", "孤独", "思念", "友情"], "content": "西湖春色归，春水绿於染。群芳烂不收，东风落如糁。参军春思乱如云，白发题诗愁送春。遥知湖上一樽酒，能忆天涯万里人。万里思春尚有情，忽逢春至客心惊。雪消门外千山绿，花发江边二月晴。少年把酒逢春色，今日逢春头已白。异乡物态与人殊，惟有东风旧相识。(原版)酒逢知己千杯少，话不投机半句多。遥知湖上一樽酒，能忆天涯万里人。(后人修改版)"}
{"title": "峡江寺飞泉亭记", "time": "清代", "author": "袁枚", "themes": ["地名", "写景", "哲理"], "content": "余年来观瀑屡矣，至峡江寺而意难决舍，则飞泉一亭为之也。凡人之情，其目悦，其体不适，势不能久留。天台之瀑，离寺百步，雁宕瀑旁无寺。他若匡庐，若罗浮，若青田之石门，瀑未尝不奇，而游者皆暴日中，踞危崖，不得从容以观，如倾盖交，虽欢易别。惟粤东峡山，高不过里许，而磴级纡曲，古松张覆，骄阳不炙。过石桥，有三奇树鼎足立，忽至半空，凝结为一。凡树皆根合而枝分，此独根分而枝合，奇已。登山大半，飞瀑雷震，从空而下。瀑旁有室，即飞泉亭也。纵横丈馀，八窗明净，闭窗瀑闻，开窗瀑至。人可坐可卧，可箕踞，可偃仰，可放笔研，可瀹茗置饮，以人之逸，待水之劳，取九天银河，置几席间作玩。当时建此亭者，其仙乎！僧澄波善弈，余命霞裳与之对枰。于是水声、棋声、松声、鸟声，参错并奏。顷之，又有曳杖声从云中来者，则老僧怀远抱诗集尺许，来索余序。于是吟咏之声又复大作。天籁人籁，合同而化。不图观瀑之娱，一至于斯，亭之功大矣！坐久，日落，不得已下山，宿带玉堂。正对南山，云树蓊郁，中隔长江，风帆往来，妙无一人肯泊岸来此寺者。僧告余曰：“峡江寺俗名飞来寺。”余笑曰：“寺何能飞？惟他日余之魂梦或飞来耳！”僧曰：“无征不信。公爱之，何不记之！”余曰：“诺。”已遂述数行，一以自存，一以与僧。"}
{"title": "秋凉晚步", "time": "宋代", "author": "杨万里", "themes": ["秋天", "写景", "抒怀"], "content": "秋气堪悲未必然，轻寒正是可人天。绿池落尽红蕖却，荷叶犹开最小钱。"}
{"title": "黄州快哉亭记", "time": "宋代", "author": "苏辙", "themes": ["古文观止", "叙事", "写景", "抒情", "议论"], "content": "江出西陵，始得平地，其流奔放肆大。南合沅、湘，北合汉沔，其势益张。至于赤壁之下，波流浸灌，与海相若。清河张君梦得谪居齐安，即其庐之西南为亭，以览观江流之胜，而余兄子瞻名之曰“快哉”。盖亭之所见，南北百里，东西一舍。涛澜汹涌，风云开阖。昼则舟楫出没于其前，夜则鱼龙悲啸于其下。变化倏忽，动心骇目，不可久视。今乃得玩之几席之上，举目而足。西望武昌诸山，冈陵起伏，草木行列，烟消日出。渔夫樵父之舍，皆可指数。此其所以为“快哉”者也。至于长洲之滨，故城之墟。曹孟德、孙仲谋之所睥睨，周瑜、陆逊之所骋骛。其流风遗迹，亦足以称快世俗。昔楚襄王从宋玉、景差于兰台之宫，有风飒然至者，王披襟当之，曰：“快哉此风！寡人所与庶人共者耶？”宋玉曰：“此独大王之雄风耳，庶人安得共之！”玉之言盖有讽焉。夫风无雌雄之异，而人有遇，不遇之变；楚王之所以为乐，与庶人之所以为忧，此则人之变也，而风何与焉？士生于世，使其中不自得，将何往而非病？使其中坦然，不以物伤性，将何适而非快？今张君不以谪为患，窃会计之余功，而自放山水之间，此其中宜有以过人者。将蓬户瓮牖无所不快；而况乎濯长江之清流，揖西山之白云，穷耳目之胜以自适也哉！不然，连山绝壑，长林古木，振之以清风，照之以明月，此皆骚人思士之所以悲伤憔悴而不能胜者，乌睹其为快也哉！元丰六年十一月朔日，赵郡苏辙记。"}
{"title": "愚溪诗序", "time": "唐代", "author": "柳宗元", "themes": ["古文观止", "写景"], "content": "灌水之阳有溪焉，东流入于潇水。或曰：冉氏尝居也，故姓是溪为冉溪。或曰：可以染也，名之以其能，故谓之染溪。予以愚触罪，谪潇水上。爱是溪，入二三里，得其尤绝者家焉。古有愚公谷，今予家是溪，而名莫能定，士之居者，犹龂龂然，不可以不更也，故更之为愚溪。愚溪之上，买小丘，为愚丘。自愚丘东北行六十步，得泉焉，又买居之，为愚泉。愚泉凡六穴，皆出山下平地，盖上出也。合流屈曲而南，为愚沟。遂负土累石，塞其隘，为愚池。愚池之东为愚堂。其南为愚亭。池之中为愚岛。嘉木异石错置，皆山水之奇者，以予故，咸以愚辱焉。夫水，智者乐也。今是溪独见辱于愚，何哉？盖其流甚下，不可以溉灌。又峻急多坻石，大舟不可入也。幽邃浅狭，蛟龙不屑，不能兴云雨，无以利世，而适类于予，然则虽辱而愚之，可也。宁武子“邦无道则愚”，智而为愚者也；颜子“终日不违如愚”，睿而为愚者也。皆不得为真愚。今予遭有道而违于理，悖于事，故凡为愚者，莫我若也。夫然，则天下莫能争是溪，予得专而名焉。溪虽莫利于世，而善鉴万类，清莹秀澈，锵鸣金石，能使愚者喜笑眷慕，乐而不能去也。予虽不合于俗，亦颇以文墨自慰，漱涤万物，牢笼百态，而无所避之。以愚辞歌愚溪，则茫然而不违，昏然而同归，超鸿蒙，混希夷，寂寥而莫我知也。于是作《八愚诗》，纪于溪石上。"}
{"title": "晚春田园杂兴", "time": "宋代", "author": "范成大", "themes": ["田园", "生活", "写景", "食物"], "content": "紫青莼菜卷荷香，玉雪芹芽拔薤长。自撷溪毛充晚供，短篷风雨宿横塘。湖莲旧荡藕新翻，小小荷钱没涨痕。斟酌梅天风浪紧，更从外水种芦根。胡蝶双双入菜花，日长无客到田家。鸡飞过篱犬吠窦，知有行商来买茶。湔裙水满绿苹洲，上巳微寒懒出游。薄暮蛙声连晓闹，今年田稻十分秋。新绿园林晓气凉，晨炊蚤出看移秧。百花飘尽桑麻小，来路风来阿魏香。三旬蚕忌闭门中，邻曲都无步往踪。犹是晓晴风露下，采桑时节暂相逢。污莱一棱水周围，岁岁蜗庐没半扉。不看茭青难护岸，小舟撑取葑田归。茅针香软渐包茸，蓬櫑甘酸半染红。采采归来儿女笑，杖头高挂小筠笼。海雨江风浪作堆，时新鱼菜逐春回。荻芽抽笋河魨上，楝子开花石首来。谷雨如丝复似尘，煮瓶浮蜡正尝新。牡丹破萼樱桃熟，未许飞花减却春。雨后山家起较迟，天窗晓色半熹微。老翁欹枕听莺啭，童子开门放燕飞。乌鸟投林过客稀，前山烟暝到柴扉。小童一棹舟如叶，独自编阑鸭阵归。"}
{"title": "夏日田园杂兴", "time": "宋代", "author": "范成大", "themes": ["田园", "写景", "生活"], "content": "梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。五月江吴麦秀寒，移秧披絮尚衣单。稻根科斗行如块，田水今年一尺宽。二麦俱秋斗百钱，田家唤作小丰年。饼炉饭甑无饥色，接到西风熟稻天。百沸缲汤雪涌波，缲车嘈囋雨鸣蓑。桑姑盆手交相贺，绵茧无多丝茧多。小妇连宵上绢机，大耆催税急於飞。今年幸甚蚕桑熟，留得黄丝织夏衣。下田戽水出江流，高垄翻江逆上沟；地势不齐人力尽，丁男长在踏车头。昼出耘田夜绩麻，村庄儿女各当家。童孙未解供耕织，也傍桑阴学种瓜。槐叶初匀日气凉，葱葱鼠耳翠成双。三公只得三株看，闲客清阴满北窗。黄尘行客汗如浆，少住侬家漱井香；借与门前磐石坐，柳阴亭午正风凉。千顷芙蕖放棹嬉，花深迷路晚忘归。家人暗识船行处，时有惊忙小鸭飞。采菱辛苦废犁鉏，血指流丹鬼质枯。无力买田聊种水，近来湖面亦收租。蜩螗千万沸斜阳，蛙黾无边聒夜长。不把痴聋相对治，梦魂争得到藜床？"}
{"title": "游山西村", "time": "宋代", "author": "陆游", "themes": ["小学古诗", "初中古诗", "写景", "山水", "乡村", "生活", "哲理"], "content": "莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。"}
{"title": "春晴怀故园海棠二首", "time": "宋代", "author": "杨万里", "themes": ["写景", "孤寂"], "content": "故园今日海棠开，梦入江西锦绣堆。万物皆春人独老，一年过社燕方回。似青似白天浓淡，欲堕还飞絮往来。无那风光餐不得，遣诗招入翠琼杯。竹边台榭水边亭，不要人随只独行。乍暖柳条无气力，淡晴花影不分明。一番过雨来幽径，无数新禽有喜声。只欠翠纱红映肉，两年寒食负先生。"}
{"title": "饮马歌·边头春未到", "time": "宋代", "author": "曹勋", "themes": ["宋词三百首", "边塞", "写景", "生活"], "content": "兀术每遇对阵之际，吹此则鏖战无还期也边头春未到。雪满交河道。暮沙明残照。塞烽云间小。断鸿悲。陇月低。泪湿征衣悄。岁华老。"}
{"title": "菩萨蛮·赤阑桥尽香街直", "time": "宋代", "author": "陈克", "themes": ["写景", "写人", "讽刺"], "content": "赤阑桥尽香街直，笼街细柳娇无力。金碧上青空，花晴帘影红。黄衫飞白马，日日青楼下。醉眼不逢人，午香吹暗尘。"}
{"title": "浣溪沙·清润风光雨后天", "time": "宋代", "author": "晁端礼", "themes": ["婉约", "写景", "抒情"], "content": "清润风光雨后天。蔷薇花谢绿窗前。碧琉璃瓦欲生烟。十里闲情凭蝶梦，一春幽怨付鲲弦。小楼今夜月重圆。"}
{"title": "昭君怨·送别", "time": "宋代", "author": "苏轼", "themes": ["离别", "写景"], "content": "谁作桓伊三弄。惊破绿窗幽梦。新月与愁烟。满江天。欲去又还不去。明日落花飞絮。飞絮送行舟。水东流。"}
{"title": "采桑子·天容水色西湖好", "time": "宋代", "author": "欧阳修", "themes": ["写景", "写水", "西湖", "抒情", "旷达"], "content": "天容水色西湖好，云物俱鲜。鸥鹭闲眠。应惯寻常听管弦。风清月白偏宜夜，一片琼田。谁羡骖鸾。人在舟中便是仙。"}
{"title": "早梅芳·海霞红", "time": "宋代", "author": "柳永", "themes": ["地名", "写景"], "content": "海霞红，山烟翠。故都风景繁华地。谯门画戟，下临万井，金碧楼台相倚。芰荷浦溆，杨柳汀洲，映虹桥倒影，兰舟飞棹，游人聚散，一片湖光里。汉元侯，自从破虏征蛮，峻陟枢庭贵。筹帷厌久，盛年昼锦，归来吾乡我里。铃斋少讼，宴馆多欢，未周星，便恐皇家，图任勋贤，又作登庸计。"}
{"title": "前赤壁赋", "time": "宋代", "author": "苏轼", "themes": ["高中文言文", "古文观止", "写景", "哲理"], "content": "壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立,羽化而登仙。于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。”苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”(共适一作：共食)客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。"}
{"title": "题玉泉溪", "time": "唐代", "author": "湘驿女子", "themes": ["写景", "抒情", "愁苦"], "content": "红树醉秋色，碧溪弹夜弦。佳期不可再，风雨杳如年。"}
{"title": "古离别", "time": "唐代", "author": "韦庄", "themes": ["离别", "写景"], "content": "晴烟漠漠柳毵毵，不那离情酒半酣。更把玉鞭云外指，断肠春色在江南。"}
{"title": "潼关河亭", "time": "唐代", "author": "薛逢", "themes": ["地方", "写景", "抒情"], "content": "重岗如抱岳如蹲，屈曲秦川势自尊。天地并功开帝宅，山河相凑束龙门。橹声呕轧中流度，柳色微茫远岸村。满眼波涛终古事，年来惆怅与谁论。"}
{"title": "宫词 / 宫中词", "time": "唐代", "author": "朱庆馀", "themes": ["唐诗三百首", "写景"], "content": "寂寂花时闭院门，美人相并立琼轩。含情欲说宫中事，鹦鹉前头不敢言。"}
{"title": "南园十三首", "time": "唐代", "author": "李贺", "themes": ["写景", "抒情", "田园", "生活"], "content": "花枝草蔓眼中开，小白长红越女腮。可怜日暮嫣香落，嫁与春风不用媒。(其一)宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。(其二)竹里缲丝挑网车，青蝉独噪日光斜。桃胶迎夏香琥珀，自课越佣能种瓜。(其三)三十未有二十余，白日长饥小甲蔬。桥头长老相哀念，因遗戎韬一卷书。(其四)男儿何不带吴钩，收取关山五十州。请君暂上凌烟阁，若个书生万户侯？(其五)寻章摘句老雕虫，晓月当帘挂玉弓。不见年年辽海上，文章何处哭秋风？(其六)长卿牢落悲空舍，曼倩诙谐取自容。见买若耶溪水剑，明朝归去事猿公。(其七)春水初生乳燕飞，黄蜂小尾扑花归。窗含远色通书幌，鱼拥香钩近石矶。(其八)泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。(其九)边让今朝忆蔡邕，无心裁曲卧春风。舍南有竹堪书字，老去溪头作钓翁。(其十)长峦谷口倚嵇家，白昼千峰老翠华。自履藤鞋收石蜜，手牵苔絮长莼花。(其十一)松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。(其十二)小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。(其十三)"}
{"title": "宿石邑山中", "time": "唐代", "author": "韩翃", "themes": ["写山", "写景"], "content": "浮云不共此山齐，山霭苍苍望转迷。晓月暂飞高树里，秋河隔在数峰西。"}
{"title": "客夜", "time": "唐代", "author": "杜甫", "themes": ["写景", "抒怀"], "content": "客睡何曾著，秋天不肯明。卷帘残月影，高枕远江声。计拙无衣食，途穷仗友生。老妻书数纸，应悉未归情。"}
{"title": "同诸公登慈恩寺塔", "time": "唐代", "author": "杜甫", "themes": ["写景", "抒情"], "content": "高标跨苍天，烈风无时休。自非旷士怀，登兹翻百忧。方知象教力，足可追冥搜。仰穿龙蛇窟，始出枝撑幽。七星在北户，河汉声西流。羲和鞭白日，少昊行清秋。秦山忽破碎，泾渭不可求。俯视但一气，焉能辨皇州。回首叫虞舜，苍梧云正愁。惜哉瑶池饮，日晏昆仑丘。黄鹄去不息，哀鸣何所投。君看随阳雁，各有稻粱谋。"}
{"title": "赋得白鹭鸶送宋少府入三峡", "time": "唐代", "author": "李白", "themes": ["写景", "思乡"], "content": ""}
{"title": "送魏万之京", "time": "唐代", "author": "李颀", "themes": ["唐诗三百首", "送别", "友情", "叙事", "写景", "抒情"], "content": "朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。(色一作：曙)莫见长安行乐处，空令岁月易蹉跎。"}
{"title": "望秦川", "time": "唐代", "author": "李颀", "themes": ["写景"], "content": "秦川朝望迥，日出正东峰。远近山河净，逶迤城阙重。秋声万户竹，寒色五陵松。客有归欤叹，凄其霜露浓。"}
{"title": "苏氏别业", "time": "唐代", "author": "祖咏", "themes": ["写景"], "content": "别业居幽处，到来生隐心。南山当户牖，沣水映园林。屋覆经冬雪，庭昏未夕阴。寥寥人境外，闲坐听春禽。"}
{"title": "入若耶溪", "time": "唐代", "author": "崔颢", "themes": ["写景"], "content": "轻舟去何疾，已到云林境。起坐鱼鸟间，动摇山水影。岩中响自答，溪里言弥静。事事令人幽，停桡向余景。"}
{"title": "书事", "time": "唐代", "author": "王维", "themes": ["写景"], "content": "轻阴阁小雨，深院昼慵开。坐看苍苔色，欲上人衣来。"}
{"title": "哭孟浩然", "time": "唐代", "author": "王维", "themes": ["写景", "抒情", "思念"], "content": "故人不可见，汉水日东流。借问襄阳老，江山空蔡州。"}
{"title": "酌酒与裴迪", "time": "唐代", "author": "王维", "themes": ["写景", "愤懑"], "content": "酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。"}
{"title": "送刘司直赴安西", "time": "唐代", "author": "王维", "themes": ["写景", "抒情", "愿望", "友人"], "content": "绝域阳关道，胡沙与塞尘。三春时有雁，万里少行人。苜蓿随天马，葡萄逐汉臣。当令外国惧，不敢觅和亲。"}
{"title": "过香积寺", "time": "唐代", "author": "王维", "themes": ["唐诗三百首", "写景"], "content": "不知香积寺，数里入云峰。古木无人径，深山何处钟。泉声咽危石，日色冷青松。薄暮空潭曲，安禅制毒龙。"}
{"title": "山居秋暝", "time": "唐代", "author": "王维", "themes": ["唐诗三百首", "山水", "写景", "写人"], "content": "空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。"}
{"title": "自大散以往深林密竹磴道盘曲四五十里至黄牛岭见黄花川", "time": "唐代", "author": "王维", "themes": ["写景", "抒情"], "content": "危径几万转，数里将三休。回环见徒侣，隐映隔林丘。飒飒松上雨，潺潺石中流。静言深溪里，长啸高山头。望见南山阳，白露霭悠悠。青皋丽已净，绿树郁如浮。曾是厌蒙密，旷然销人忧。"}
{"title": "新晴野望", "time": "唐代", "author": "王维", "themes": ["田园", "写景"], "content": "新晴原野旷，极目无氛垢。郭门临渡头，村树连溪口。白水明田外，碧峰出山后。农月无闲人，倾家事南亩。"}
{"title": "宿郑州", "time": "唐代", "author": "王维", "themes": ["旅途", "写景", "抒情", "孤寂"], "content": "朝与周人辞，暮投郑人宿。他乡绝俦侣，孤客亲僮仆。宛洛望不见，秋霖晦平陆。田父草际归，村童雨中牧。主人东皋上，时稼绕茅屋。虫思机杼悲，雀喧禾黍熟。明当渡京水，昨晚犹金谷。此去欲何言，穷边徇微禄。"}
{"title": "灞陵行送别", "time": "唐代", "author": "李白", "themes": ["送别", "友情", "写景", "愁绪"], "content": "送君灞陵亭，灞水流浩浩。上有无花之古树，下有伤心之春草。我向秦人问路歧，云是王粲南登之古道。古道连绵走西京，紫阙落日浮云生。正当今夕断肠处，黄鹂愁绝不忍听。"}
{"title": "魏郡别苏明府因北游", "time": "唐代", "author": "李白", "themes": ["离别", "写景", "友情"], "content": "魏都接燕赵，美女夸芙蓉。淇水流碧玉，舟车日奔冲。青楼夹两岸，万室喧歌钟。天下称豪贵，游此每相逢。洛阳苏季子，剑戟森词锋。六印虽未佩，轩车若飞龙。黄金数百镒，白璧有几双。散尽空掉臂，高歌赋还邛。落魄乃如此，何人不相从？远别隔两河，云山杳千重。何时更杯酒，再得论心胸。"}
{"title": "横江词六首", "time": "唐代", "author": "李白", "themes": ["写景", "抒情", "山水"], "content": "人道横江好，侬道横江恶。一风三日吹倒山，白浪高于瓦官阁。海潮南去过浔阳，牛渚由来险马当。横江欲渡风波恶，一水牵愁万里长。横江西望阻西秦，汉水东连扬子津。白浪如山那可渡，狂风愁杀峭帆人。海神来过恶风回，浪打天门石壁开。浙江八月何如此？涛似连山喷雪来！横江馆前津吏迎，向余东指海云生。郎今欲渡缘何事？如此风波不可行！月晕天风雾不开，海鲸东蹙百川回。惊波一起三山动，公无渡河归去来。"}
{"title": "金陵城西楼月下吟", "time": "唐代", "author": "李白", "themes": ["写景"], "content": "金陵夜寂凉风发，独上高楼望吴越。白云映水摇空城，白露垂珠滴秋月。月下沉吟久不归，古来相接眼中稀。解道澄江净如练，令人长忆谢玄晖。"}
{"title": "渡浙江问舟中人", "time": "唐代", "author": "孟浩然", "themes": ["写景", "抒情"], "content": "潮落江平未有风，扁舟共济与君同。时时引领望天末，何处青山是越中。"}
{"title": "与杭州薛司户登樟亭楼作", "time": "唐代", "author": "孟浩然", "themes": ["写景"], "content": "水楼一登眺，半出青林高。帟幕英僚敞，芳筵下客叨。山藏伯禹穴，城压伍胥涛。今日观溟涨，垂纶学钓鳌。"}
{"title": "晚泊浔阳望庐山", "time": "唐代", "author": "孟浩然", "themes": ["写景", "写山", "抒情"], "content": "挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮空闻钟。"}
{"title": "采樵作", "time": "唐代", "author": "孟浩然", "themes": ["写人", "写景", "隐居"], "content": "采樵入深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。"}
{"title": "九日登望仙台呈刘明府容", "time": "唐代", "author": "崔曙", "themes": ["唐诗三百首", "重阳节", "写景"], "content": "汉文皇帝有高台，此日登临曙色开。三晋云山皆北向，二陵风雨自东来。关门令尹谁能识，河上仙翁去不回。且欲近寻彭泽宰，陶然共醉菊花杯。"}
{"title": "苕溪酬梁耿别后见寄", "time": "唐代", "author": "刘长卿", "themes": ["写景", "抒情", "离别", "愁苦"], "content": "清川永路何极，落日孤舟解携。鸟向平芜远近，人随流水东西。白云千里万里，明月前溪后溪。惆怅长沙谪去，江潭芳草萋萋。"}
{"title": "寻南溪常山道人隐居 / 寻南溪常道士", "time": "唐代", "author": "刘长卿", "themes": ["唐诗三百首", "写景"], "content": "一路经行处，莓苔见履痕。白云依静渚，春草闭闲门。过雨看松色，随山到水源。溪花与禅意，相对亦忘言。"}
{"title": "三日寻李九庄", "time": "唐代", "author": "常建", "themes": ["写景"], "content": "雨歇杨林东渡头，永和三日荡轻舟。故人家在桃花岸，直到门前溪水流。"}
{"title": "桃源行", "time": "唐代", "author": "王维", "themes": ["唐诗三百首", "写景"], "content": "渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。"}
{"title": "出塞二首", "time": "唐代", "author": "王昌龄", "themes": ["边塞", "写景", "叙事", "战争", "抒情"], "content": "秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。"}
{"title": "送任五之桂林", "time": "唐代", "author": "王昌龄", "themes": ["送别", "写景", "抒情"], "content": "楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。"}
{"title": "发临洮将赴北庭留别", "time": "唐代", "author": "岑参", "themes": ["写景", "抒情"], "content": "闻说轮台路，连年见雪飞。春风曾不到，汉使亦应稀。白草通疏勒，青山过武威。勤王敢道远，私向梦中归。"}
{"title": "热海行送崔侍御还京", "time": "唐代", "author": "岑参", "themes": ["送别", "边塞", "写景", "地名"], "content": "侧闻阴山胡儿语，西头热海水如煮。海上众鸟不敢飞，中有鲤鱼长且肥。岸旁青草长不歇，空中白雪遥旋灭。蒸沙烁石燃虏云，沸浪炎波煎汉月。阴火潜烧天地炉，何事偏烘西一隅？势吞月窟侵太白，气连赤坂通单于。送君一醉天山郭，正见夕阳海边落。柏台霜威寒逼人，热海炎气为之薄。"}
{"title": "火山云歌送别", "time": "唐代", "author": "岑参", "themes": ["写云", "写景", "边塞", "送别"], "content": "火山突兀赤亭口，火山五月火云厚。火云满山凝未开，飞鸟千里不敢来。平明乍逐胡风断，薄暮浑随塞雨回。缭绕斜吞铁关树，氛氲半掩交河戍。迢迢征路火山东，山上孤云随马去。"}
{"title": "至大梁却寄匡城主人", "time": "唐代", "author": "岑参", "themes": ["写景", "写人", "品格"], "content": "一从弃鱼钓，十载干明王。无由谒天阶，却欲归沧浪。仲秋至东郡，遂见天雨霜。昨日梦故山，蕙草色已黄。平明辞铁丘，薄暮游大梁。仲秋萧条景，拔剌飞鹅鶬。四郊阴气闭，万里无晶光。长风吹白茅，野火烧枯桑。故人南燕吏，籍籍名更香。聊以玉壶赠，置之君子堂。"}
{"title": "同褒子秋斋独宿", "time": "唐代", "author": "韦应物", "themes": ["写景", "抒情"], "content": "山月皎如烛，风霜时动竹。夜半鸟惊栖，窗间人独宿。"}
{"title": "咏露珠", "time": "唐代", "author": "韦应物", "themes": ["写景"], "content": "秋荷一滴露，清夜坠玄天。将来玉盘上，不定始知圆。"}
{"title": "夕次盱眙县", "time": "唐代", "author": "韦应物", "themes": ["唐诗三百首", "写景", "抒情", "思乡"], "content": "落帆逗淮镇，停舫临孤驿。浩浩风起波，冥冥日沉夕。人归山郭暗，雁下芦洲白。独夜忆秦关，听钟未眠客。"}
{"title": "白胡桃", "time": "唐代", "author": "李白", "themes": ["写景"], "content": "红罗袖里分明见，白玉盘中看却无。疑是老僧休念诵，腕前推下水晶珠。"}
{"title": "访戴天山道士不遇", "time": "唐代", "author": "李白", "themes": ["写景", "抒情"], "content": "犬吠水声中，桃花带露浓。(露浓一作：雨浓)树深时见鹿，溪午不闻钟。野竹分青霭，飞泉挂碧峰。无人知所去，愁倚两三松。"}
{"title": "忆东山二首", "time": "唐代", "author": "李白", "themes": ["写山", "写景", "隐居"], "content": "不向东山久，蔷薇几度花。白云还自散，明月落谁家。我今携谢妓，长啸绝人群。欲报东山客，开关扫白云。"}
{"title": "岘山怀古", "time": "唐代", "author": "李白", "themes": ["怀古", "写山", "写景"], "content": "访古登岘首，凭高眺襄中。天清远峰出，水落寒沙空。弄珠见游女，醉酒怀山公。感叹发秋兴，长松鸣夜风。"}
{"title": "夜泊黄山闻殷十四吴吟", "time": "唐代", "author": "李白", "themes": ["写景", "音乐"], "content": "昨夜谁为吴会吟，风生万壑振空林。龙惊不敢水中卧，猿啸时闻岩下音。我宿黄山碧溪月，听之却罢松间琴。朝来果是沧洲逸，酤酒醍盘饭霜栗。半酣更发江海声，客愁顿向杯中失。"}
{"title": "下终南山过斛斯山人宿置酒", "time": "唐代", "author": "李白", "themes": ["唐诗三百首", "田园", "写景"], "content": "暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。"}
{"title": "东鲁门泛舟二首", "time": "唐代", "author": "李白", "themes": ["写景", "抒情", "豪迈"], "content": "日落沙明天倒开，波摇石动水萦回。轻舟泛月寻溪转，疑是山阴雪后来。水作青龙盘石堤，桃花夹岸鲁门西。若教月下乘舟去，何啻风流到剡溪。"}
{"title": "绝句漫兴九首", "time": "唐代", "author": "杜甫", "themes": ["写景", "抒情"], "content": "隔户杨柳弱袅袅，恰似十五女儿腰。谓谁朝来不作意，狂风挽断最长条。手种桃李非无主，野老墙低还似家。恰似春风相欺得，夜来吹折数枝花。熟知茅斋绝低小，江上燕子故来频。衔泥点污琴书内，更接飞虫打着人。二月已破三月来，渐老逢春能几回。莫思身外无穷事，且尽生前有限杯。肠断江春欲尽头，杖藜徐步立芳洲。颠狂柳絮随风去（舞），轻薄桃花逐水流。懒慢无堪不出村，呼儿日在掩柴门。苍苔浊酒林中静，碧水春风野外昏。糁径杨花铺白毡，点溪荷叶叠青钱。笋根雉子无人见，沙上凫雏傍母眠。舍西柔桑叶可拈，江畔细麦复纤纤。人生几何春已夏，不放香醪如蜜甜。眼见客愁愁不醒，无赖春色到江亭。即遣花开深造次，便教莺语太丁宁。"}
{"title": "后游", "time": "唐代", "author": "杜甫", "themes": ["写景", "抒情"], "content": "寺忆曾游处，桥怜再渡时。江山如有待，花柳自无私。野润烟光薄，沙暄日色迟。客愁全为减，舍此复何之？"}
{"title": "客亭", "time": "唐代", "author": "杜甫", "themes": ["写景", "抒情"], "content": "秋窗犹曙色，落木更天风。日出寒山外，江流宿雾中。圣朝无弃物，老病已成翁。多少残生事，飘零任转蓬。"}
{"title": "为农", "time": "唐代", "author": "杜甫", "themes": ["生活", "志向", "写景"], "content": "锦里烟尘外，江村八九家。圆荷浮小叶，细麦落轻花。卜宅从兹老，为农去国赊。远惭勾漏令，不得问丹砂。"}
{"title": "狂夫", "time": "唐代", "author": "杜甫", "themes": ["写人", "写景", "抒情"], "content": "万里桥西一草堂，百花潭水即沧浪。风含翠篠娟娟净，雨裛红蕖冉冉香。(篠通：筱)厚禄故人书断绝，恒饥稚子色凄凉。欲填沟壑唯疏放，自笑狂夫老更狂。"}
{"title": "堂成", "time": "唐代", "author": "杜甫", "themes": ["写景", "抒情"], "content": "背郭堂成荫白茅，缘江路熟俯青郊。桤林碍日吟风叶，笼竹和烟滴露梢。暂止飞乌将数子，频来语燕定新巢。旁人错比扬雄宅，懒惰无心作解嘲。"}
{"title": "田舍", "time": "唐代", "author": "杜甫", "themes": ["写景", "田园"], "content": "田舍清江曲，柴门古道旁。草深迷市井，地僻懒衣裳。榉柳枝枝弱，枇杷树树香。鸬鹚西日照，晒翅满鱼梁。"}
{"title": "春宿左省", "time": "唐代", "author": "杜甫", "themes": ["唐诗三百首", "写景", "爱国"], "content": "花隐掖垣暮，啾啾栖鸟过。星临万户动，月傍九霄多。不寝听金钥，因风想玉珂。明朝有封事，数问夜如何。"}
{"title": "奉陪郑驸马韦曲二首", "time": "唐代", "author": "杜甫", "themes": ["写景", "抒情"], "content": "韦曲花无赖，家家恼杀人。绿尊虽尽日，白发好禁春。石角钩衣破，藤枝刺眼新。何时占丛竹，头戴小乌巾。野寺垂杨里，春畦乱水间。美花多映竹，好鸟不归山。城郭终何事，风尘岂驻颜。谁能共公子，薄暮欲俱还。"}
{"title": "陪郑广文游何将军山林", "time": "唐代", "author": "杜甫", "themes": ["写景"], "content": "不识南塘路，今知第五桥。名园依绿水，野竹上青霄。谷口旧相得，濠梁同见招。平生为幽兴，未惜马蹄遥。百顷风潭上，千章夏木清。卑枝低结子，接叶暗巢莺。鲜鲫银丝脍，香芹碧涧羹。翻疑柁楼底，晚饭越中行。万里戎王子，何年别月支？异花开绝域，滋蔓匝清池。汉使徒空到，神农竟不知。露翻兼雨打，开坼渐离披。旁舍连高竹，疏篱带晚花。碾涡深没马，藤蔓曲藏蛇。词赋工无益，山林迹未赊。尽捻书籍卖，来问尔东家。剩水沧江破，残山碣石开。绿垂风折笋，红绽雨肥梅。银甲弹筝用，金鱼换酒来。兴移无洒扫，随意坐莓苔。风磴吹阴雪，云门吼瀑泉。酒醒思卧簟，衣冷欲装绵。野老来看客，河鱼不取钱。只疑淳朴处，自有一山川。棘树寒云色，茵蔯春藕香。脆添生菜美，阴益食单凉。野鹤清晨出，山精白日藏。石林蟠水府，百里独苍苍。忆过杨柳渚，走马定昆池。醉把青荷叶，狂遗白接瞝。刺船思郢客，解水乞吴儿。坐对秦山晚，江湖兴颇随。床上书连屋，阶前树拂云。将军不好武，稚子总能文。醒酒微风入，听诗静夜分。絺衣挂萝薜，凉月白纷纷。幽意忽不惬，归期无奈何。出门流水住，回首白云多。自笑灯前舞，谁怜醉後歌。只应与朋好，风雨亦来过。"}
{"title": "重过何氏五首", "time": "唐代", "author": "杜甫", "themes": ["写景", "叙事", "写人"], "content": "问讯东桥竹，将军有报书。倒衣还命驾，高枕乃吾庐。花妥莺捎蝶，溪喧獭趁鱼。重来休沐地，真作野人居。山雨樽仍在，沙沉榻未移。犬迎曾宿客，鸦护落巢儿。云薄翠微寺，天清皇子陂。向来幽兴极，步屣过东篱。落日平台上，春风啜茗时。石栏斜点笔，桐叶坐题诗。翡翠鸣衣桁，蜻蜓立钓丝。自今幽兴熟，来往亦无期。颇怪朝参懒，应耽野趣长。雨抛金锁甲，苔卧绿沉枪。手自移蒲柳，家才足稻粱。看君用幽意，白日到羲皇。到此应常宿，相留可判年。蹉跎暮容色，怅望好林泉。何日沾微禄，归山买薄田？斯游恐不遂，把酒意茫然。"}
{"title": "无家别", "time": "唐代", "author": "杜甫", "themes": ["叙事", "战争", "写景", "抒怀"], "content": "寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。"}
{"title": "送诸暨王主簿之任", "time": "唐代", "author": "李益", "themes": ["送别", "写景"], "content": "别愁已万绪，离曲方三奏。远宦一辞乡，南天异风候。秦城岁芳老，越国春山秀。落日望寒涛，公门闭清昼。何用慰相思，裁书寄关右。"}
{"title": "晚次鄂州", "time": "唐代", "author": "卢纶", "themes": ["唐诗三百首", "写景", "抒情", "战争", "思乡"], "content": "云开远见汉阳城，犹是孤帆一日程。估客昼眠知浪静，舟人夜语觉潮生。三湘愁鬓逢秋色，万里归心对月明。旧业已随征战尽，更堪江上鼓鼙声。"}
{"title": "登楼望水", "time": "唐代", "author": "顾况", "themes": ["写景", "思乡", "愁绪"], "content": "鸟啼花发柳含烟，掷却风光忆少年。更上高楼望江水，故乡何处一归船。"}
{"title": "登鹳雀楼", "time": "唐代", "author": "王之涣", "themes": ["唐诗三百首", "写景", "山水", "黄河", "励志", "哲理"], "content": "白日依山尽，黄河入海流。欲穷千里目，更上一层楼。"}
{"title": "酬程延秋夜即事见赠", "time": "唐代", "author": "韩翃", "themes": ["唐诗三百首", "写景"], "content": "长簟迎风早，空城澹月华。星河秋一雁，砧杵夜千家。节候看应晚，心期卧亦赊。向来吟秀句，不觉已鸣鸦。"}
{"title": "谷口书斋寄杨补阙", "time": "唐代", "author": "钱起", "themes": ["唐诗三百首", "写景"], "content": "泉壑带茅茨，云霞生薜帷。竹怜新雨后，山爱夕阳时。闲鹭栖常早，秋花落更迟。家童扫萝径，昨与故人期。"}
{"title": "长安春望", "time": "唐代", "author": "卢纶", "themes": ["写景", "思乡"], "content": "东风吹雨过青山，却望千门草色闲。家在梦中何日到，春生江上几人还？(春生一作：春来)川原缭绕浮云外，宫阙参差落照间。谁念为儒逢世难，独将衰鬓客秦关。"}
{"title": "遣闷戏呈路十九曹长", "time": "唐代", "author": "杜甫", "themes": ["写景", "抒情", "友人", "喜悦"], "content": "江浦雷声喧昨夜，春城雨色动微寒。黄鹂并坐交愁湿，白鹭群飞大剧干。晚节渐于诗律细，谁家数去酒杯宽。惟吾最爱清狂客，百遍相看意未阑。"}
{"title": "清明二首", "time": "唐代", "author": "杜甫", "themes": ["清明节", "写景", "抒情", "爱国"], "content": "朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦锈中。春去春来洞庭阔，白苹愁杀白头翁。"}
{"title": "白帝", "time": "唐代", "author": "杜甫", "themes": ["写景"], "content": "白帝城中云出门，白帝城下雨翻盆。高江急峡雷霆斗，古木苍藤日月昏。戎马不如归马逸，千家今有百家存。哀哀寡妇诛求尽，恸哭秋原何处村？"}
{"title": "白帝城最高楼", "time": "唐代", "author": "杜甫", "themes": ["写景", "惆怅"], "content": "城尖径昃旌旆愁，独立缥缈之飞楼。峡坼云霾龙虎卧，江清日抱鼋鼍游。扶桑西枝对断石，弱水东影随长流。杖藜叹世者谁子，泣血迸空回白头。"}
{"title": "过华清宫", "time": "唐代", "author": "李贺", "themes": ["写景"], "content": "春月夜啼鸦，宫帘隔御花。云生朱络暗，石断紫钱斜。玉碗盛残露，银灯点旧纱。蜀王无近信，泉上有芹芽。"}
{"title": "成都曲", "time": "唐代", "author": "张籍", "themes": ["地名", "写景"], "content": "锦江近西烟水绿，新雨山头荔枝熟。万里桥边多酒家，游人爱向谁家宿。"}
{"title": "宴词", "time": "唐代", "author": "王之涣", "themes": ["离愁", "写景"], "content": "长堤春水绿悠悠，畎入漳河一道流。莫听声声催去棹，桃溪浅处不胜舟。"}
{"title": "金陵怀古", "time": "唐代", "author": "刘禹锡", "themes": ["写景", "咏史怀古"], "content": "潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。"}
{"title": "题都城南庄", "time": "唐代", "author": "崔护", "themes": ["写景", "抒情"], "content": "去年今日此门中，人面桃花相映红。人面不知何处去，桃花依旧笑春风。"}
{"title": "昼居池上亭独吟", "time": "唐代", "author": "刘禹锡", "themes": ["写景", "抒怀"], "content": "日午树阴正，独吟池上亭。静看蜂教诲，闲想鹤仪形。法酒调神气，清琴入性灵。浩然机已息，几杖复何铭。"}
{"title": "中夜起望西园值月上", "time": "唐代", "author": "柳宗元", "themes": ["生活", "写景", "抒情"], "content": "觉闻繁露坠，开户临西园。寒月上东岭，泠泠疏竹根。石泉远逾响，山鸟时一喧。倚楹遂至旦，寂寞将何言。"}
{"title": "得卢衡州书因以诗寄", "time": "唐代", "author": "柳宗元", "themes": ["写景", "抒情", "苦闷"], "content": "临蒸且莫叹炎方，为报秋来雁几行。林邑东回山似戟，牂牁南下水如汤。蒹葭淅沥含秋雾，橘柚玲珑透夕阳。非是白蘋洲畔客，还将远意问潇湘。"}
{"title": "池上絮", "time": "唐代", "author": "韩愈", "themes": ["自然", "写景"], "content": "池上无风有落晖，杨花晴后自飞飞。为将纤质凌清镜，湿却无穷不得归。"}
{"title": "同水部张员外籍曲江春游寄白二十二舍人", "time": "唐代", "author": "韩愈", "themes": ["写景"], "content": "漠漠轻阴晚自开，青天白日映楼台。曲江水满花千树，有底忙时不肯来。"}
{"title": "旅夜书怀", "time": "唐代", "author": "杜甫", "themes": ["唐诗三百首", "写景", "抒怀", "孤独"], "content": "细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。"}
{"title": "山寺题壁", "time": "唐代", "author": "羊士谔", "themes": ["写景"], "content": "物外真何事，幽廊步不穷。一灯心法在，三世影堂空。山果青苔上，寒蝉落叶中。归来还闭阁，棠树几秋风。"}
{"title": "江陵使至汝州", "time": "唐代", "author": "王建", "themes": ["写景", "抒情"], "content": "回看巴路在云间，寒食离家麦熟还。日暮数峰青似染，商人说是汝州山。"}
{"title": "春日五门西望", "time": "唐代", "author": "王建", "themes": ["追忆", "写景", "讽刺"], "content": "百官朝下五门西。尘起春风过玉堤。黄帕盖鞍呈了马，红罗系项斗回鸡。馆松枝重墙头出，御柳条长水面齐。唯有教坊南草绿，古苔阴地冷凄凄。"}
{"title": "瀑布", "time": "唐代", "author": "章孝标", "themes": ["写景", "抒情"], "content": "秋河溢长空，天洒万丈布。深雷隐云壑，孤电挂岩树。沧溟晓喷寒，碧落晴荡素。非趋下流急，热使不得住。"}
{"title": "瀑布", "time": "唐代", "author": "施肩吾", "themes": ["写景", "山水"], "content": "豁开青冥颠，写出万丈泉。如裁一条素，白日悬秋天。"}
{"title": "新楼诗二十首·重台莲", "time": "唐代", "author": "李绅", "themes": ["写景"], "content": "绿荷舒卷凉风晓，红萼开萦紫菂重。游女汉皋争笑脸，二妃湘浦并愁容。自含秋露贞姿结，不竞春妖冶态秾。终恐玉京仙子识，却将归种碧池峰。"}
{"title": "白云泉", "time": "唐代", "author": "白居易", "themes": ["山水", "写景"], "content": "天平山上白云泉，云自无心水自闲。何必奔冲山下去，更添波浪向人间。"}
{"title": "谪岭南道中作", "time": "唐代", "author": "李德裕", "themes": ["写景", "抒情"], "content": "岭水争分路转迷，桄榔椰叶暗蛮溪。愁冲毒雾逢蛇草，畏落沙虫避燕泥。五月畲田收火米，三更津吏报潮鸡。不堪肠断思乡处，红槿花中越鸟啼。"}
{"title": "江楼晚眺景物鲜奇吟玩成篇寄水部张员外", "time": "唐代", "author": "白居易", "themes": ["写景", "友情", "思念"], "content": "澹烟疏雨间斜阳，江色鲜明海气凉。蜃散云收破楼阁，虹残水照断桥粱。风翻白浪花千片，雁点青天字一行。好著丹青图画取，题诗寄与水曹郎。"}
{"title": "观游鱼", "time": "唐代", "author": "白居易", "themes": ["写景", "抒情"], "content": "绕池闲步看鱼游，正值儿童弄钓舟。一种爱鱼心各异，我来施食尔垂钩。"}
{"title": "南浦别", "time": "唐代", "author": "白居易", "themes": ["送别", "写景", "惜别"], "content": "南浦凄凄别，西风袅袅秋。一看肠一断，好去莫回头。"}
{"title": "游终南山", "time": "唐代", "author": "孟郊", "themes": ["写景", "写山"], "content": "南山塞天地，日月石上生。高峰夜留景，深谷昼未明。山中人自正，路险心亦平。长风驱松柏，声拂万壑清。即此悔读书，朝朝近浮名。"}
{"title": "竹枝词四首", "time": "唐代", "author": "白居易", "themes": ["写景", "抒怀"], "content": "瞿塘峡口水烟低，白帝城头月向西。唱到竹枝声咽处，寒猿闇鸟一时啼。竹枝苦怨怨何人？夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红簇簇，江篱湿叶碧凄凄。江畔谁人唱竹枝？前声断咽后声迟。怪来调苦缘词苦，多是通州司马诗。"}
{"title": "遗爱寺", "time": "唐代", "author": "白居易", "themes": ["抒情", "写景"], "content": "弄石临溪坐，寻花绕寺行。时时闻鸟语，处处是泉声。"}
{"title": "庾楼晓望", "time": "唐代", "author": "白居易", "themes": ["写景", "思乡"], "content": "独凭朱槛立凌晨，山色初明水色新。竹雾晓笼衔岭月，频风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。"}
{"title": "湖亭望水", "time": "唐代", "author": "白居易", "themes": ["写景"], "content": "久雨南湖涨，新晴北客过。日沉红有影，风定绿无波。岸没闾阎少，滩平船舫多。可怜心赏处，其奈独游何。"}
{"title": "巫山曲", "time": "唐代", "author": "孟郊", "themes": ["写山", "写景"], "content": "巴江上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪滴衣。"}
{"title": "村夜", "time": "唐代", "author": "白居易", "themes": ["乡村", "写景"], "content": "霜草苍苍虫切切，村南村北行人绝。独出门前望野田，月明荞麦花如雪。(门前一作：前门)"}
{"title": "板桥晓别", "time": "唐代", "author": "李商隐", "themes": ["写景", "离别"], "content": "回望高城落晓河，长亭窗户压微波。水仙欲上鲤鱼去，一夜芙蓉红泪多。"}
{"title": "楚吟", "time": "唐代", "author": "李商隐", "themes": ["写景", "抒情", "怀才不遇"], "content": "山上离宫宫上楼，楼前宫畔暮江流。楚天长短黄昏雨，宋玉无愁亦自愁。"}
{"title": "代赠二首", "time": "唐代", "author": "李商隐", "themes": ["离别", "写景", "抒情"], "content": "楼上黄昏欲望休，玉梯横绝月中钩。芭蕉不展丁香结，同向春风各自愁。东南日出照高楼，楼上离人唱石州。总把春山扫眉黛，不知供得几多愁？"}
{"title": "听鼓", "time": "唐代", "author": "李商隐", "themes": ["写景", "追忆", "抒情", "愤懑"], "content": "城头叠鼓声，城下暮江清。欲问渔阳掺，时无祢正平。"}
{"title": "谢亭送别", "time": "唐代", "author": "许浑", "themes": ["送别", "写景", "抒情"], "content": "劳歌一曲解行舟，红叶青山水急流。日暮酒醒人已远，满天风雨下西楼。"}
{"title": "秋日赴阙题潼关驿楼 / 行次潼关逢魏扶东归", "time": "唐代", "author": "许浑", "themes": ["唐诗三百首", "写景", "送别"], "content": "红叶晚萧萧，长亭酒一瓢。残云归太华，疏雨过中条。树色随山迥，河声入海遥。帝乡明日到，犹自梦渔樵。"}
{"title": "南陵道中 / 寄远", "time": "唐代", "author": "杜牧", "themes": ["写景", "抒情", "孤独"], "content": "南陵水面漫悠悠，风紧云轻欲变秋。正是客心孤迥处，谁家红袖凭江楼？"}
{"title": "寄扬州韩绰判官", "time": "唐代", "author": "杜牧", "themes": ["唐诗三百首", "写景", "友情", "怀念"], "content": "青山隐隐水迢迢，秋尽江南草未凋。二十四桥明月夜，玉人何处教吹箫？"}
{"title": "秋夜山居二首", "time": "唐代", "author": "施肩吾", "themes": ["写景"], "content": "幽居正想餐霞客，夜久月寒珠露滴。千年独鹤两三声，飞下岩前一枝柏。去雁声遥人语绝，谁家素机织新雪。秋山野客醉醒时，百尺老松衔半月。"}
{"title": "商山麻涧", "time": "唐代", "author": "杜牧", "themes": ["写景", "田园", "生活"], "content": "云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，茜袖女儿簪野花。征车自念尘土计，惆怅溪边书细沙。"}
{"title": "送友游吴越", "time": "唐代", "author": "杜荀鹤", "themes": ["送别", "写景", "田园"], "content": "去越从吴过，吴疆与越连。有园多种橘，无水不生莲。夜市桥边火，春风寺外船。此中偏重客，君去必经年。"}
{"title": "已凉", "time": "唐代", "author": "韩偓", "themes": ["唐诗三百首", "婉约", "爱情", "写景"], "content": "碧阑干外绣帘垂，猩血屏风画折枝。八尺龙须方锦褥，已凉天气未寒时。"}
{"title": "夜深 / 寒食夜", "time": "唐代", "author": "韩偓", "themes": ["寒食节", "写景"], "content": "恻恻轻寒翦翦风，小梅飘雪杏花红。夜深斜搭秋千索，楼阁朦胧烟雨中。"}
{"title": "柳", "time": "唐代", "author": "郑谷", "themes": ["写景", "抒情", "思乡"], "content": "半烟半雨江桥畔，映杏映桃山路中。会得离人无限意，千丝万絮惹春风。"}
{"title": "送人游吴", "time": "唐代", "author": "杜荀鹤", "themes": ["送别", "写景", "地名", "生活", "思乡"], "content": "君到姑苏见，人家尽枕河。古宫闲地少，水港小桥多。(水港一作：水巷)夜市卖菱藕，春船载绮罗。遥知未眠月，乡思在渔歌。"}
{"title": "早发", "time": "唐代", "author": "罗邺", "themes": ["叙事", "写景", "抒情"], "content": "一点灯残鲁酒醒，已携孤剑事离程。愁看飞雪闻鸡唱，独向长空背雁行。白草近关微有路，浊河连底冻无声。此中来往本迢递，况是驱羸客塞城。"}
{"title": "宿山寺", "time": "唐代", "author": "贾岛", "themes": ["写景", "抒情"], "content": "众岫耸寒色，精庐向此分。流星透疏木，走月逆行云。(疏木一作：疏水)绝顶人来少，高松鹤不群。一僧年八十，世事未曾闻。"}
{"title": "题李凝幽居", "time": "唐代", "author": "贾岛", "themes": ["写景"], "content": "闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。"}
{"title": "晚春江晴寄友人 / 晚春别", "time": "唐代", "author": "韩琮", "themes": ["写景", "思乡", "怀人"], "content": "晚日低霞绮，晴山远画眉。春青河畔草，不是望乡时。"}
{"title": "骆谷晚望", "time": "唐代", "author": "韩琮", "themes": ["写景", "抒怀"], "content": "秦川如画渭如丝，去国还家一望时。公子王孙莫来好，岭花多是断肠枝。"}
{"title": "山行", "time": "唐代", "author": "项斯", "themes": ["写景", "山水", "田园", "抒情"], "content": "青枥林深亦有人，一渠流水数家分。山当日午回峰影，草带泥痕过鹿群。蒸茗气从茅舍出，缲丝声隔竹篱闻。行逢卖药归来客，不惜相随入岛云。"}
{"title": "楚江怀古三首", "time": "唐代", "author": "马戴", "themes": ["写景", "怀古"], "content": "露气寒光集，微阳下楚丘。猿啼洞庭树，人在木兰舟。广泽生明月，苍山夹乱流。云中君不降，竟夕自悲秋。惊鸟去无际，寒蛩鸣我傍。芦洲生早雾，兰隰下微霜。列宿分穷野，空流注大荒。看山候明月，聊自整云装。野风吹蕙带，骤雨滴兰桡。屈宋魂冥寞，江山思寂寥。阴霓侵晚景，海树入回潮。欲折寒芳荐，明神讵可招。"}
{"title": "秋日思旧山", "time": "唐代", "author": "子兰", "themes": ["写景", "抒怀"], "content": "咸言上国繁华，岂谓帝城羁旅。十点五点残萤，千声万声秋雨。白云江上故乡，月下风前吟处。欲去不去迟迟，未展平生所伫。"}
{"title": "春晚书山家屋壁二首", "time": "唐代", "author": "贯休", "themes": ["乡村", "写景", "抒情", "喜悦"], "content": "柴门寂寂黍饭馨，山家烟火春雨晴。庭花蒙蒙水泠泠，小儿啼索树上莺。水香塘黑蒲森森，鸳鸯鸂鶒如家禽。前村后垄桑柘深，东邻西舍无相侵。蚕娘洗茧前溪渌，牧童吹笛和衣浴。山翁留我宿又宿，笑指西坡瓜豆熟。"}
{"title": "江陵愁望寄子安 / 江陵愁望有寄", "time": "唐代", "author": "鱼玄机", "themes": ["写景", "思念"], "content": "枫叶千枝复万枝，江桥掩映暮帆迟。忆君心似西江水，日夜东流无歇时。"}
{"title": "赋得江边柳", "time": "唐代", "author": "鱼玄机", "themes": ["柳树", "写景", "抒情", "愁绪"], "content": "翠色连荒岸，烟姿入远楼。影铺秋水面，花落钓人头。根老藏鱼窟，枝低系客舟。萧萧风雨夜，惊梦复添愁。"}
{"title": "送友人", "time": "唐代", "author": "薛涛", "themes": ["离别", "写景"], "content": "水国蒹葭夜有霜，月寒山色共苍苍。谁言千里自今夕，离梦杳如关塞长。"}
{"title": "送兄", "time": "唐代", "author": null, "themes": ["送别", "写景"], "content": "别路云初起，离亭叶正稀。所嗟人异雁，不作一行归。"}
{"title": "题龙阳县青草湖", "time": "元代", "author": "唐珙", "themes": ["写景", "纪游"], "content": "西风吹老洞庭波，一夜湘君白发多。醉后不知天在水，满船清梦压星河。"}
{"title": "秋思", "time": "唐代", "author": "黄滔", "themes": ["写景", "抒情"], "content": "碧嶂猿啼夜，新秋雨霁天。谁人爱明月，露坐洞庭船。"}
{"title": "溪居即事", "time": "唐代", "author": "崔道融", "themes": ["乡村", "写景", "抒情"], "content": "篱外谁家不系船，春风吹入钓鱼湾。小童疑是有村客，急向柴门去却关。"}
{"title": "吊万人冢", "time": "唐代", "author": "张蠙", "themes": ["战争", "写景", "同情"], "content": "兵罢淮边客路通，乱鸦来去噪寒空。可怜白骨攒孤冢，尽为将军觅战功。"}
{"title": "登单于台", "time": "唐代", "author": "张蠙", "themes": ["边塞", "写景"], "content": "边兵春尽回，独上单于台。白日地中出，黄河天外来。沙翻痕似浪，风急响疑雷。欲向阴关度，阴关晓不开。"}
{"title": "台城", "time": "唐代", "author": "韦庄", "themes": ["咏史怀古", "写景", "抒情"], "content": "江雨霏霏江草齐，六朝如梦鸟空啼。无情最是台城柳，依旧烟笼十里堤。"}
{"title": "丙辰年鄜州遇寒食城外醉吟五首", "time": "唐代", "author": "韦庄", "themes": ["寒食节", "写景"], "content": "满街杨柳绿丝烟，画出清明二月天。好是隔帘花树动，女郎撩乱送秋千。雕阴寒食足游人，金凤罗衣湿麝薰。肠断入城芳草路，淡红香白一群群。开元坡下日初斜，拜扫归来走钿车。可惜数株红艳好，不知今夜落谁家。马骄风疾玉鞭长，过去唯留一阵香。闲客不须烧破眼，好花皆属富家郎。雨丝烟柳欲清明，金屋人闲暖凤笙。永日迢迢无一事，隔街闻筑气球声。"}
{"title": "旅次洋州寓居郝氏林亭", "time": "唐代", "author": "方干", "themes": ["写景", "思乡", "感伤"], "content": "举目纵然非我有，思量似在故山时。鹤盘远势投孤屿，蝉曳残声过别枝。凉月照窗攲枕倦，澄泉绕石泛觞迟。青云未得平行去，梦到江南身旅羁。"}
{"title": "后赤壁赋", "time": "宋代", "author": "苏轼", "themes": ["古文观止", "纪游", "山水", "写景", "抒情", "人生", "哲理"], "content": "是岁十月之望，步自雪堂，将归于临皋。二客从予过黄泥之坂。霜露既降，木叶尽脱，人影在地，仰见明月，顾而乐之，行歌相答。已而叹曰：“有客无酒，有酒无肴，月白风清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒乎？”归而谋诸妇。妇曰：“我有斗酒，藏之久矣，以待子不时之需。”于是携酒与鱼，复游于赤壁之下。江流有声，断岸千尺；山高月小，水落石出。曾日月之几何，而江山不可复识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有孤鹤，横江东来。翅如车轮，玄裳缟衣，戛然长鸣，掠予舟而西也。须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也邪？”道士顾笑，予亦惊寤。开户视之，不见其处。"}
{"title": "宫怨 / 闺怨", "time": "唐代", "author": "司马扎", "themes": ["写景"], "content": "柳色参差掩画楼，晓莺啼送满宫愁。年年花落无人见，空逐春泉出御沟。"}
{"title": "献衷心·见好花颜色", "time": "唐代", "author": "欧阳炯", "themes": ["闺怨", "写景", "相思"], "content": "见好花颜色，争笑东风，双脸上，晚妆同。闭小楼深阁，春景重重。三五夜，偏有恨，月明中。情未已，信曾通，满衣犹自染檀红。恨不如双燕，飞舞帘栊。春欲暮，残絮尽，柳条空。"}
{"title": "江城子·晚日金陵岸草平", "time": "五代", "author": "欧阳炯", "themes": ["婉约", "写景", "怀古"], "content": "晚日金陵岸草平，落霞明，水无情。六代繁华，暗逐逝波声。空有姑苏台上月，如西子镜照江城。"}
{"title": "满宫花·月沉沉", "time": "唐代", "author": "尹鹗", "themes": ["婉约", "写景", "抒怀"], "content": "月沉沉，人悄悄，一炷后庭香袅。风流帝子不归来，满地禁花慵扫。离恨多，相见少，何处醉迷三岛？漏清宫树子规啼，愁锁碧窗春晓。"}
{"title": "喜迁莺·晓月坠", "time": "唐代", "author": "和凝", "themes": ["婉约", "写景", "抒情"], "content": "晓月坠，宿云披，银烛锦屏帷。建章钟动玉绳低，宫漏出花迟。春态浅，来双燕，红日渐长一线。严妆欲罢啭黄鹂，飞上万年枝。"}
{"title": "定西番·苍翠浓阴满院", "time": "唐代", "author": "毛熙震", "themes": ["婉约", "写景", "怀人"], "content": "苍翠浓阴满院，莺对语，蝶交飞，戏蔷薇。斜日倚阑风好，余香出绣衣。未得玉郎消息，几时归。"}
{"title": "浣溪沙·枕障薰炉隔绣帷", "time": "唐代", "author": "张曙", "themes": ["婉约", "写景", "相思"], "content": "枕障薰炉隔绣帷，二年终日苦相思，杏花明月始应知。天上人间何处去，旧欢新梦觉来时，黄昏微雨画帘垂。"}
{"title": "更漏子", "time": "唐代", "author": "温庭筠", "themes": ["写景", "怀人"], "content": "柳丝长，春雨细，花外漏声迢递。惊塞雁，起城乌，画屏金鹧鸪。香雾薄，透帘幕，惆怅谢家池阁。红烛背，绣帘垂，梦长君不知。星斗稀，钟鼓歇，帘外晓莺残月。兰露重，柳风斜，满庭堆落花。虚阁上，倚阑望，还似去年惆怅。春欲暮，思无穷，旧欢如梦中。金雀钗，红粉面，花里暂时相见。知我意，感君怜，此情须问天。香作穗，蜡成泪，还似两人心意。山枕腻，锦衾寒，觉来更漏残。相见稀，相忆久，眉浅淡烟如柳。垂翠幕，结同心，待郎熏绣衾。城上月，白如雪，蝉鬓美人愁绝。宫树暗，鹊桥横，玉签初报明。背江楼，临海月，城上角声呜咽。堤柳动，岛烟昏，两行征雁分。京口路，归帆渡，正是芳菲欲度。银烛尽，玉绳低，一声村落鸡。玉炉香，红蜡泪，偏照画堂秋思。眉翠薄，鬓云残，夜长衾枕寒。梧桐树，三更雨，不道离情正苦。一叶叶，一声声，空阶滴到明。"}
{"title": "临江仙·樱桃落尽春归去", "time": "五代", "author": "李煜", "themes": ["写景", "抒情"], "content": "樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。别巷寂寥人散后，望残烟草低迷。炉香闲袅凤凰儿，空持罗带，回首恨依依。"}
{"title": "一叶落·一叶落", "time": "五代", "author": "李存勖", "themes": ["婉约", "写景", "怀人"], "content": "一叶落，搴珠箔。此时景物正萧索。画楼月影寒，西风吹罗幕。吹罗幕，往事思量着。"}
{"title": "浣溪沙·转烛飘蓬一梦归", "time": "五代", "author": "李煜", "themes": ["写景", "抒怀"], "content": "转烛飘蓬一梦归，欲寻陈迹怅人非。天教心愿与身违。待月池台空逝水，荫花楼阁漫斜晖，登临不惜更沾衣。"}
{"title": "定风波·自前二府镇穰下营百花洲亲制", "time": "宋代", "author": "范仲淹", "themes": ["写景", "乐观", "旷达"], "content": "罗绮满城春欲暮。百花洲上寻芳去。浦映□花花映浦。无尽处。恍然身入桃源路。莫怪山翁聊逸豫。功名得丧归时数。莺解新声蝶解舞。天赋与。争教我悲无欢绪。"}
{"title": "入若耶溪", "time": "南北朝", "author": "王籍", "themes": ["古诗三百首", "写景"], "content": "艅艎何泛泛，空水共悠悠。阴霞生远岫，阳景逐回流。蝉噪林逾静，鸟鸣山更幽。此地动归念，长年悲倦游。"}
{"title": "渡青草湖", "time": "南北朝", "author": "阴铿", "themes": ["写水", "写景", "感慨"], "content": "洞庭春溜满，平湖锦帆张。沅水桃花色，湘流杜若香。穴去茅山近，江连巫峡长。带天澄迥碧，映日动浮光。行舟逗远树，度鸟息危樯。滔滔不可测，一苇讵能航？"}
{"title": "晚出新亭", "time": "南北朝", "author": "阴铿", "themes": ["古诗三百首", "写景", "伤怀"], "content": "大江一浩荡，离悲足几重。潮落犹如盖，云昏不作峰。远戍唯闻鼓，寒山但见松。九十方称半，归途讵有踪。"}
{"title": "断句", "time": "南北朝", "author": "刘昶", "themes": ["古诗三百首", "写景"], "content": "白云满鄣来，黄尘暗天起。关山四面绝，故乡几千里。"}
{"title": "之宣城郡出新林浦向板桥", "time": "南北朝", "author": "谢朓", "themes": ["写景", "写水", "思乡"], "content": "江路西南永，归流东北骛。天际识归舟，云中辨江树。旅思倦摇摇，孤游昔已屡。既欢怀禄情，复协沧洲趣。嚣尘自兹隔，赏心于此遇。虽无玄豹姿，终隐南山雾。"}
{"title": "晚登三山还望京邑", "time": "南北朝", "author": "谢朓", "themes": ["古诗三百首", "写景", "山水", "思乡"], "content": "灞涘望长安，河阳视京县。白日丽飞甍，参差皆可见。余霞散成绮，澄江静如练。喧鸟覆春洲，杂英满芳甸。去矣方滞淫，怀哉罢欢宴。佳期怅何许，泪下如流霰。有情知望乡，谁能鬒不变？"}
{"title": "七里濑", "time": "魏晋", "author": "谢灵运", "themes": ["写景", "山水", "抒情"], "content": "羁心积秋晨，晨积展游眺。孤客伤逝湍，徒旅苦奔峭。石浅水潺湲，日落山照曜。荒林纷沃若，哀禽相叫啸。遭物悼迁斥，存期得要妙。既秉上皇心，岂屑末代诮。目睹严子濑，想属任公钓。谁谓古今殊，异代可同调。"}
{"title": "赴洛道中作", "time": "魏晋", "author": "陆机", "themes": ["写景", "思乡"], "content": "远游越山川，山川修且广。振策陟崇丘，安辔遵平莽。夕息抱影寐，朝徂衔思往。顿辔倚高岩，侧听悲风响。清露坠素辉，明月一何朗。抚枕不能寐，振衣独长想。"}
{"title": "游虞山记", "time": "清代", "author": "沈德潜", "themes": ["写景"], "content": "虞山去吴城才百里，屡欲游，未果。辛丑秋，将之江阴，舟行山下，望剑门入云际，未及登。丙午春，复如江阴，泊舟山麓，入吾谷，榜人诡云：“距剑门二十里。”仍未及登。壬子正月八日，偕张子少弋、叶生中理往游，宿陶氏。明晨，天欲雨，客无意往，余已治筇屐，不能阻。自城北沿缘六七里，入破山寺，唐常建咏诗处，今潭名空心，取诗中意也。遂从破龙涧而上，山脉怒坼，赭石纵横，神物爪角痕，时隐时露。相传龙与神斗，龙不胜，破其山而去。说近荒惑，然有迹象，似可信。行四五里，层折而度，越峦岭，跻蹬道，遂陟椒极。有土坯磈礧，疑古时冢，然无碑碣志谁某。升望海墩，东向凝睇。是时云光黯甚，迷漫一色，莫辨瀛海。顷之，雨至，山有古寺可驻足，得少休憩。雨歇，取径而南，益露奇境：龈腭摩天，崭绝中断，两崖相嵌，如关斯劈，如刃斯立，是为剑门。以剑州、大剑、小剑拟之，肖其形也。侧足延，不忍舍去。遇山僧，更问名胜处。僧指南为太公石室；南而西为招真宫，为读书台；西北为拂水岩，水下奔如虹，颓风逆施，倒跃而上，上拂数十丈，又西有三杳石、石城、石门，山后有石洞通海，时潜海物，人莫能名。余识其言，欲问道往游，而云之飞浮浮，风之来冽冽，时雨飘洒，沾衣湿裘，而余与客难暂留矣。少霁，自山之面下，困惫而归。自是春阴连旬，不能更游。噫嘻！虞山近在百里，两经其下，为践游屐。今之其地矣，又稍识面目，而幽邃窈窕，俱未探历。心甚怏怏。然天下之境，涉而即得，得而辄尽者，始焉欣欣，继焉索索，欲求余味，而了不可得，而得之甚艰，且得半而止者，转使人有无穷之思也。呜呼！岂独寻山也哉！"}
{"title": "紫芝歌", "time": "两汉", "author": null, "themes": ["民谣", "写景", "抒情"], "content": "莫莫高山。深谷逶迤。晔晔紫芝。可以疗饥。唐虞世远。吾将何归。驷马高盖。其忧甚大。富贵之畏人兮。贫贱之肆志。"}
{"title": "岳阳楼记", "time": "宋代", "author": "范仲淹", "themes": ["初中文言文", "古文观止", "写景", "抒情", "爱国"], "content": "庆历四年春，滕子京谪守巴陵郡。越明年，政通人和，百废具兴，乃重修岳阳楼，增其旧制，刻唐贤今人诗赋于其上。属予作文以记之。(具通：俱)予观夫巴陵胜状，在洞庭一湖。衔远山，吞长江，浩浩汤汤，横无际涯；朝晖夕阴，气象万千。此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎?若夫淫雨霏霏，连月不开，阴风怒号，浊浪排空；日星隐曜，山岳潜形；商旅不行，樯倾楫摧；薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。(隐曜一作：隐耀；淫雨通：霪雨)至若春和景明，波澜不惊，上下天光，一碧万顷；沙鸥翔集，锦鳞游泳；岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。嗟夫！予尝求古仁人之心，或异二者之为，何哉？不以物喜，不以己悲；居庙堂之高则忧其民；处江湖之远则忧其君。是进亦忧，退亦忧。然则何时而乐耶？其必曰“先天下之忧而忧，后天下之乐而乐”乎？噫！微斯人，吾谁与归？时六年九月十五日。"}
{"title": "采桑子·残霞夕照西湖好", "time": "宋代", "author": "欧阳修", "themes": ["写景", "写水", "西湖", "抒情"], "content": "残霞夕照西湖好，花坞苹汀，十顷波平，野岸无人舟自横。西南月上浮云散，轩槛凉生。莲芰香清。水面风来酒面醒。"}
{"title": "采桑子·时光只解催人老", "time": "宋代", "author": "晏殊", "themes": ["婉约", "人生", "写景"], "content": "时光只解催人老，不信多情，长恨离亭，泪滴春衫酒易醒。梧桐昨夜西风急，淡月胧明，好梦频惊，何处高楼雁一声？"}
{"title": "渔家傲·和程公辟赠", "time": "宋代", "author": "张先", "themes": ["友情", "写景"], "content": "巴子城头青草暮。巴山重叠相逢处。燕子占巢花脱树。杯且举。瞿塘水阔舟难渡。天外吴门清霅路。君家正在吴门住。赠我柳枝情几许。春满缕。为君将入江南去。"}
{"title": "木兰花·乙卯吴兴寒食", "time": "宋代", "author": "张先", "themes": ["寒食节", "写景"], "content": "龙头舴艋吴儿竞。笋柱秋千游女并。芳洲拾翠暮忘归，秀野踏青来不定。行云去后遥山暝。已放笙歌池院静。中庭月色正清明，无数杨花过无影。"}
{"title": "蝶恋花·槛菊愁烟兰泣露", "time": "宋代", "author": "晏殊", "themes": ["宋词三百首", "婉约", "闺怨", "写景", "思念"], "content": "槛菊愁烟兰泣露。罗幕轻寒，燕子双飞去。明月不谙离恨苦。斜光到晓穿朱户。(双飞去一作：双来去)昨夜西风凋碧树。独上高楼，望尽天涯路。欲寄彩笺兼尺素。山长水阔知何处。"}
{"title": "倾杯·鹜落霜洲", "time": "宋代", "author": "柳永", "themes": ["写景", "离别"], "content": "鹜落霜洲，雁横烟渚，分明画出秋色。暮雨乍歇，小楫夜泊，宿苇村山驿。何人月下临风处，起一声羌笛。离愁万绪，闲岸草、切切蛩吟如织。为忆芳容别后，水遥山远，何计凭鳞翼。想绣阁深沉，争知憔悴损，天涯行客。楚峡云归，高阳人散，寂寞狂踪迹。望京国。空目断、远峰凝碧。"}
{"title": "鹧鸪天·吹破残烟入夜风", "time": "宋代", "author": "柳永", "themes": ["写景", "抒情", "孤独"], "content": "吹破残烟入夜风。一轩明月上帘栊。因惊路远人还远，纵得心同寝未同。情脉脉，意忡忡。碧云归去认无踪。只应会向前生里，爱把鸳鸯两处笼。"}
{"title": "木兰花慢·拆桐花烂漫", "time": "宋代", "author": "柳永", "themes": ["写景"], "content": "拆桐花烂漫，乍疏雨、洗清明。正艳杏浇林，缃桃绣野，芳景如屏。倾城。尽寻胜去，骤雕鞍紺幰出郊坰。风暖繁弦脆管，万家竞奏新声。盈盈。斗草踏青。人艳冶、递逢迎。向路傍往往，遗簪堕珥，珠翠纵横。欢情。对佳丽地，信金罍罄竭玉山倾。拚却明朝永日，画堂一枕春酲。"}
{"title": "满江红·暮雨初收", "time": "宋代", "author": "柳永", "themes": ["写景", "思乡"], "content": "暮雨初收，长川静、征帆夜落。临岛屿、蓼烟疏淡，苇风萧索。几许渔人飞短艇，尽载灯火归村落。遣行客、当此念回程，伤漂泊。桐江好，烟漠漠。波似染，山如削。绕严陵滩畔，鹭飞鱼跃。游宦区区成底事，平生况有云泉约。归去来、一曲仲宣吟，从军乐。"}
{"title": "望海潮·东南形胜", "time": "宋代", "author": "柳永", "themes": ["宋词三百首", "写景", "生活"], "content": "东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。"}
{"title": "少年游·参差烟树灞陵桥", "time": "宋代", "author": "柳永", "themes": ["羁旅", "写景", "离别"], "content": "参差烟树灞陵桥。风物尽前朝。衰杨古柳，几经攀折，憔悴楚宫腰。夕阳闲淡秋光老，离思满蘅皋。一曲阳关，断肠声尽，独自凭兰桡。"}
{"title": "归朝欢·别岸扁舟三两只", "time": "宋代", "author": "柳永", "themes": ["羁旅", "写景", "抒情", "哀愁", "思乡"], "content": "别岸扁舟三两只。葭苇萧萧风淅淅。沙汀宿雁破烟飞，溪桥残月和霜白。渐渐分曙色。路遥山远多行役。往来人，只轮双桨，尽是利名客。一望乡关烟水隔。转觉归心生羽翼。愁云恨雨两牵萦，新春残腊相催逼。岁华都瞬息。浪萍风梗诚何益。归去来，玉楼深处，有个人相忆。"}
{"title": "水调歌头·黄州快哉亭赠张偓佺", "time": "宋代", "author": "苏轼", "themes": ["豪放", "山水", "写景", "抒情", "议论"], "content": "落日绣帘卷，亭下水连空。知君为我新作，窗户湿青红。长记平山堂上，欹枕江南烟雨，杳杳没孤鸿。认得醉翁语，山色有无中。一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。"}
{"title": "满江红·江汉西来", "time": "宋代", "author": "苏轼", "themes": ["写景", "山水", "咏史怀古", "思乡", "友情"], "content": "江汉西来，高楼下、蒲萄深碧。犹自带、岷峨云浪，锦江春色。君是南山遗爱守，我为剑外思归客。对此间、风物岂无情，殷勤说。江表传，君休读。狂处士，真堪惜。空洲对鹦鹉，苇花萧瑟。不独笑书生争底事，曹公黄祖俱飘忽。愿使君、还赋谪仙诗，追黄鹤。"}
{"title": "剪牡丹·舟中闻双琵琶", "time": "宋代", "author": "张先", "themes": ["写景", "柳树", "抒情"], "content": "野绿连空，天青垂水，素色溶漾都净。柳径无人，堕絮飞无影。汀洲日落人归，修巾薄袂，撷香拾翠相竞。如解凌波，泊烟渚春暝。彩绦朱索新整。宿绣屏、画船风定。金凤响双槽，弹出今古幽思谁省。玉盘大小乱珠迸。酒上妆面，花艳眉相并。重听。尽汉妃一曲，江空月静。"}
{"title": "清平乐·雨晴烟晚", "time": "五代", "author": "冯延巳", "themes": ["宋词三百首", "婉约", "写景", "妇女", "孤独", "思念"], "content": "雨晴烟晚。绿水新池满。双燕飞来垂柳院，小阁画帘高卷。黄昏独倚朱阑。西南新月眉弯。砌下落花风起，罗衣特地春寒。"}
{"title": "酒泉子·长忆孤山", "time": "宋代", "author": "潘阆", "themes": ["怀念", "写景", "写山"], "content": "长忆孤山，山在湖心如黛簇。僧房四面向湖开。轻棹去还来。芰荷香喷连云阁。阁上清声檐下铎。别来尘土污人衣。空役梦魂飞。"}
{"title": "酒泉子·长忆西山", "time": "宋代", "author": "潘阆", "themes": ["怀念", "写景", "写山"], "content": "长忆西山，灵隐寺前三竺后，冷泉亭上旧曾游，三伏似清秋。白猿时见攀高树，长啸一声何处去？别来几向画图看，终是欠峰峦！"}
{"title": "生查子·狂花顷刻香", "time": "宋代", "author": "晏几道", "themes": ["离别", "写景"], "content": "狂花顷刻香，晚蝶缠绵意。天与短因缘，聚散常容易。传唱入离声，恼乱双蛾翠。游子不堪闻，正是衷肠事。"}
{"title": "临江仙·浅浅余寒春半", "time": "宋代", "author": "晏几道", "themes": ["写景", "抒情"], "content": "浅浅余寒春半，雪消蕙草初长。烟迷柳岸旧池塘。风吹梅蕊闹，雨细杏花香。月堕枝头欢意，从前虚梦高唐，觉来何处放思量。如今不是梦，真个到伊行。"}
{"title": "浣溪沙·百亩中庭半是苔", "time": "宋代", "author": "王安石", "themes": ["写景", "抒情"], "content": "百亩中庭半是苔。门前白道水萦回。爱闲能有几人来。小院回廊春寂寂，山桃溪杏两三栽。为谁零落为谁开。"}
{"title": "踏莎行·候馆梅残", "time": "宋代", "author": "欧阳修", "themes": ["宋词三百首", "婉约", "写景", "离别", "相思"], "content": "候馆梅残，溪桥柳细。草薰风暖摇征辔。离愁渐远渐无穷，迢迢不断如春水。寸寸柔肠，盈盈粉泪。楼高莫近危阑倚。平芜尽处是春山，行人更在春山外。"}
{"title": "采桑子·群芳过后西湖好", "time": "宋代", "author": "欧阳修", "themes": ["婉约", "写景", "写水", "西湖", "抒情", "旷达"], "content": "群芳过后西湖好，狼籍残红。飞絮濛濛。垂柳阑干尽日风。笙歌散尽游人去，始觉春空。垂下帘栊。双燕归来细雨中。"}
{"title": "采桑子·何人解赏西湖好", "time": "宋代", "author": "欧阳修", "themes": ["写景", "写水", "西湖"], "content": "何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。"}
{"title": "瑞鹤仙·环滁皆山也", "time": "宋代", "author": "黄庭坚", "themes": ["写景", "写山", "抒怀"], "content": "环滁皆山也。望蔚然深秀，琅琊山也。山行六七里，有翼然泉上，醉翁亭也。翁之乐也。得之心、寓之酒也。更野芳佳木，风高日出，景无穷也。游也。山肴野蔌，酒洌泉香，沸筹觥也。太守醉也。喧哗众宾欢也。况宴酣之乐、非丝非竹，太守乐其乐也。问当时、太守为谁，醉翁是也。"}
{"title": "南歌子·槐绿低窗暗", "time": "宋代", "author": "黄庭坚", "themes": ["写景", "离别"], "content": "槐绿低窗暗，榴红照眼明。玉人邀我少留行。无奈一帆烟雨、画船轻。柳叶随歌皱，梨花与泪倾。别时不似见时情。今夜月明江上、酒初醒。"}
{"title": "醉蓬莱", "time": "宋代", "author": "黄庭坚", "themes": ["地名", "写景", "感伤"], "content": "对朝云叆叇，暮雨霏微，乱峰相倚。巫峡高唐，锁楚宫朱翠。画戟移春，靓妆迎马，向一川都会。万里投荒，一身吊影，成何欢意。尽道黔南，去天尺五，望极神州，万里烟水。尊酒公堂，有中朝佳士。荔颊红深，麝脐香满，醉舞裀歌袂。杜宇声声，催人到晓，不如归是。"}
{"title": "南歌子·寓意", "time": "宋代", "author": "苏轼", "themes": ["写景", "抒怀"], "content": "雨暗初疑夜，风回忽报晴。淡云斜照著山明。细草软沙溪路、马蹄轻。卯酒醒还困，仙材梦不成。蓝桥何处觅云英。只有多情流水、伴人行。"}
{"title": "浣溪沙·细雨斜风作晓寒", "time": "宋代", "author": "苏轼", "themes": ["婉约", "纪游", "写景"], "content": "细雨斜风作晓寒，淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。"}
{"title": "浣溪沙·万顷风涛不记苏", "time": "宋代", "author": "苏轼", "themes": ["婉约", "写景"], "content": "万顷风涛不记苏。雪晴江上麦千车。但令人饱我愁无。翠袖倚风萦柳絮，绛唇得酒烂樱珠。尊前呵手镊霜须。"}
{"title": "虞美人·有美堂赠述古", "time": "宋代", "author": "苏轼", "themes": ["写景", "地名", "离别", "友情"], "content": "湖山信是东南美，一望弥千里。使君能得几回来？便使樽前醉倒更徘徊。沙河塘里灯初上，水调谁家唱？夜阑风静欲归时，惟有一江明月碧琉璃。"}
{"title": "采桑子·润州多景楼与孙巨源相遇", "time": "宋代", "author": "苏轼", "themes": ["写景", "抒情"], "content": "多情多感仍多病，多景楼中。尊酒相逢。乐事回头一笑空。停杯且听琵琶语，细捻轻拢。醉脸春融。斜照江天一抹红。"}
{"title": "永遇乐·彭城夜宿燕子楼", "time": "宋代", "author": "苏轼", "themes": ["宋词三百首", "豪放", "写景", "抒情", "人生"], "content": "明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。"}
{"title": "行香子·丹阳寄述古", "time": "宋代", "author": "苏轼", "themes": ["写景", "追忆", "思念", "友人"], "content": "携手江村。梅雪飘裙。情何限、处处消魂。故人不见，旧曲重闻。向望湖楼，孤山寺，涌金门。寻常行处，题诗千首，绣罗衫、与拂红尘。别来相忆，知是何人。有湖中月，江边柳，陇头云。"}
{"title": "菩萨蛮·绿芜墙绕青苔院", "time": "宋代", "author": "陈克", "themes": ["婉约", "写景", "抒情"], "content": "绿芜墙绕青苔院。中庭日淡芭蕉卷。蝴蝶上阶飞。烘帘自在垂。玉钩双语燕。宝甃杨花转。几处簸钱声。绿窗春睡轻。"}
{"title": "青玉案·碧山锦树明秋霁", "time": "宋代", "author": "曹组", "themes": ["羁旅", "孤独", "写景", "思乡"], "content": "碧山锦树明秋霁。路转陡、疑无地。忽有人家临曲水。竹篱茅舍，酒旗沙岸，一簇成村市。凄凉只恐乡心起。凤楼远、回头谩凝睇。何处今宵孤馆里。一声征雁，半窗残月，总是离人泪。"}
{"title": "菩萨蛮·落花迤逦层阴少", "time": "宋代", "author": "沈蔚", "themes": ["婉约", "写景", "惜春"], "content": "落花迤逦层阴少，青梅竞弄枝头小。红色雨和烟，行人江那边。好花都过了，满地空芳草。落日醉醒问，一春无此寒。"}
{"title": "江神子·杏花村馆酒旗风", "time": "宋代", "author": "谢逸", "themes": ["宋词三百首", "写景", "怀人"], "content": "杏花村馆酒旗风。水溶溶。扬残红。野渡舟横，杨柳绿阴浓。望断江南山色远，人不见，草连空。夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。"}
{"title": "夜飞鹊·河桥送人处", "time": "宋代", "author": "周邦彦", "themes": ["送别", "写景"], "content": "河桥送人处，凉夜何其。斜月远堕余辉。铜盘烛泪已流尽，霏霏凉露沾衣。相将散离会，探风前津鼓，树杪参旗。华骢会意，纵扬鞭、亦自行迟。迢递路回清野，人语渐无闻，空带愁归。何意重红满地，遗钿不见，斜迳都迷。兔葵燕麦，向残阳、欲与人齐。但徘徊班草，欷歔酹酒，极望天西。"}
{"title": "满庭芳·夏日溧水无想山作", "time": "宋代", "author": "周邦彦", "themes": ["宋词三百首", "婉约", "写景", "抒怀"], "content": "风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，拟泛九江船。年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。"}
{"title": "清平乐·烟轻雨小", "time": "宋代", "author": "晏几道", "themes": ["写景", "伤春", "惜别"], "content": "烟轻雨小。紫陌香尘少。谢客池塘生绿草。一夜红梅先老。旋题罗带新诗。重寻杨柳佳期。强半春寒去后，几番花信来时。"}
{"title": "浣溪沙·水满池塘花满枝", "time": "宋代", "author": "赵令", "themes": ["闺怨", "写景", "相思"], "content": "水满池塘花满枝。乱香深里语黄鹂。东风轻软弄帘帏。日正长时春梦短，燕交飞处柳烟低。玉窗红子斗棋时。"}
{"title": "摸鱼儿·东皋寓居", "time": "宋代", "author": "晁补之", "themes": ["宋词三百首", "写景", "田园", "抒怀"], "content": "买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。"}
{"title": "画堂春·春情", "time": "宋代", "author": "秦观", "themes": ["婉约", "写景", "女子", "思念"], "content": "东风吹柳日初长，雨余芳草斜阳。杏花零落燕泥香，睡损红妆。宝篆烟销龙凤，画屏云锁潇湘。夜寒微透薄罗裳，无限思量。"}
{"title": "水调歌头·亭皋木叶下", "time": "宋代", "author": "蔡伸", "themes": ["写景"], "content": "亭皋木叶下，原隰菊花黄。凭高满眼秋意，时节近重阳。追想彭门往岁，千骑云屯平野，高宴古球场。吊古论兴废，看剑引杯长。感流年，思往事，重凄凉。当时坐间英俊，强半已凋亡。慨念平生豪放，自笑如今霜鬓，漂泊水云乡。已矣功名志，此意付清觞。"}
{"title": "西江月·五柳坊中烟绿", "time": "宋代", "author": "向子諲", "themes": ["豪放", "柳树", "写景", "抒怀"], "content": "政和间，余卜筑宛丘，手植众芗，自号芗林居士。建炎初，解六路漕事，中原俶扰，故庐不得返，卜居清江之五柳坊。绍兴癸丑，罢帅南海，即弃官不仕。乙卯起，以九江郡复转漕江东，入为户部侍郎。辞荣避谤，出守姑苏。到郡少日，请又力焉，诏可，且赐舟曰泛宅，送之以归。己未暮春，复还旧隐。时仲舅李公休亦辞舂陵郡守致仕，喜赋是词。五柳坊中烟绿，百花洲上云红。萧萧白发两衰翁，不与时人同梦。抛掷麟符虎节，徜徉江月林风。世间万事转头空，个里如如不动。"}
{"title": "南歌子·驿路侵斜月", "time": "宋代", "author": "吕本中", "themes": ["纪游", "羁旅", "写景"], "content": "驿路侵斜月，溪桥度晓霜。短篱残菊一枝黄。正是乱山深处、过重阳。旅枕元无梦，寒更每自长。只言江左好风光。不道中原归思、转凄凉。"}
{"title": "转调满庭芳·芳草池塘", "time": "宋代", "author": "李清照", "themes": ["写景", "抒情"], "content": "芳草池塘，绿阴庭院，晚晴寒透窗纱。玉钩金锁，管是客来唦。寂寞尊前席上，唯愁海角天涯。能留否？酴釄落尽，犹赖有梨花。当年曾胜赏，生香熏袖，活火分茶。极目犹龙骄马，流水轻车。不怕风狂雨骤，恰才称，煮酒笺花。如今也，不成怀抱，得似旧时那？"}
{"title": "感皇恩·一个小园儿", "time": "宋代", "author": "朱敦儒", "themes": ["写景", "议论"], "content": "一个小园儿，两三亩地。花竹随宜旋装缀。槿篱茅舍，便有山家风味。等闲池上饮，林间醉。都为自家，胸中无事。风景争来趁游戏。称心如意，剩活人间几岁。洞天谁道在、尘寰外。"}
{"title": "谒金门·柳丝碧", "time": "宋代", "author": "陈克", "themes": ["婉约", "柳树", "寒食节", "写景"], "content": "柳丝碧。柳下人家寒食。莺语匆匆花寂寂。玉阶春藓湿。闲凭薰笼无力。心事有谁知得。檀炷绕窗灯背壁。画檐残雨滴。"}
{"title": "桃花溪", "time": "唐代", "author": "张旭", "themes": ["唐诗三百首", "写水", "写景", "抒情"], "content": "隐隐飞桥隔野烟，石矶西畔问渔船。桃花尽日随流水，洞在清溪何处边。"}
{"title": "渔父·风浩寒溪照胆明", "time": "五代", "author": "欧阳炯", "themes": ["写景"], "content": "风浩寒溪照胆明，小君山上玉蟾生。荷露坠，翠烟轻，拨剌游鱼几处惊。"}
{"title": "送狄宗亨", "time": "唐代", "author": "王昌龄", "themes": ["写景", "送别", "友情"], "content": "秋在水清山暮蝉，洛阳树色鸣皋烟。送君归去愁不尽，又惜空度凉风天。"}
{"title": "庐山谣寄卢侍御虚舟", "time": "唐代", "author": "李白", "themes": ["唐诗三百首", "写景", "山水"], "content": "我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张。影落明湖青黛光，金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。"}
{"title": "客至", "time": "唐代", "author": "杜甫", "themes": ["唐诗三百首", "友情", "喜悦", "写景"], "content": "舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽馀杯。(馀通：余)"}
{"title": "寒闺怨", "time": "唐代", "author": "白居易", "themes": ["写景", "抒情", "闺怨"], "content": "寒月沉沉洞房静，真珠帘外梧桐影。秋霜欲下手先知，灯底裁缝剪刀冷。"}
{"title": "经炀帝行宫", "time": "唐代", "author": "刘沧", "themes": ["写景", "讽刺"], "content": "此地曾经翠辇过，浮云流水竟如何？香销南国美人尽，怨入东风芳草多。残柳宫前空露叶，夕阳川上浩烟波。行人遥起广陵思，古渡月明闻棹歌。"}
{"title": "昔昔盐", "time": "南北朝", "author": "薛道衡", "themes": ["写景", "闺怨"], "content": "垂柳覆金堤，蘼芜叶复齐。水溢芙蓉沼，花飞桃李蹊。采桑秦氏女，织锦窦家妻。关山别荡子，风月守空闺。恒敛千金笑，长垂双玉啼。盘龙随镜隐，彩凤逐帷低。飞魂同夜鹊，倦寝忆晨鸡。暗牖悬蛛网，空梁落燕泥。前年过代北，今岁往辽西。一去无消息，那能惜马蹄。"}
{"title": "鹧鸪天·林断山明竹隐墙", "time": "宋代", "author": "苏轼", "themes": ["写景", "写人", "隐居", "生活", "抒怀"], "content": "林断山明竹隐墙。乱蝉衰草小池塘。翻空白鸟时时见，照水红蕖细细香。村舍外，古城旁。杖藜徐步转斜阳。殷勤昨夜三更雨，又得浮生一日凉。"}
{"title": "菩萨蛮·风柔日薄春犹早", "time": "宋代", "author": "李清照", "themes": ["写景", "思乡"], "content": "风柔日薄春犹早，夹衫乍著心情好。睡起觉微寒，梅花鬓上残。故乡何处是，忘了除非醉。沉水卧时烧，香消酒未消。"}
{"title": "婆罗门引·春尽夜", "time": "明代", "author": "夏完淳", "themes": ["婉约", "写景"], "content": "晚鸦飞去，一枝花影送黄昏。春归不阻重门。辞却江南三月，何处梦堪温？更阶前新绿，空锁芳尘。随风摇曳云，不须兰棹朱轮。只有梧桐枝上，留得三分。多情皓魄，怕明宵、还照旧钗痕。登楼望、柳外销魂。"}
{"title": "卜算子·凉挂晓云轻", "time": "宋代", "author": "吴文英", "themes": ["写景", "抒情", "思念"], "content": "凉挂晓云轻，声度西风小。井上梧桐应未知，一叶云鬟袅。来雁带书迟，别燕归程早。频探秋香开未开，恰似春来了。"}
{"title": "满江红·思家", "time": "清代", "author": "郑燮", "themes": ["婉约", "写景", "怀念", "生活"], "content": "我梦扬州，便想到扬州梦我。第一是隋堤绿柳，不堪烟锁。潮打三更瓜步月，雨荒十里红桥火。更红鲜冷淡不成圆，樱桃颗。何日向，江村躲；何日上，江楼卧。有诗人某某，酒人个个。花径不无新点缀，沙鸥颇有闲功课。将白头供作折腰人，将毋左。"}
{"title": "春日", "time": "宋代", "author": "张耒", "themes": ["古诗三百首", "写景", "思乡"], "content": "如丝苣甲饤春盘，韭叶金黄雪未干。旅饭二年无此味，故园千里几时还。异方时节三巵酒，残岁风烟一惨颜。曾奉龙旗典邦礼，岁穷祠祀少休闲。"}
{"title": "江畔独步寻花·其五", "time": "唐代", "author": "杜甫", "themes": ["写景", "赏花", "桃花"], "content": "黄师塔前江水东，春光懒困倚微风。桃花一簇开无主，可爱深红爱浅红？"}
{"title": "寒食", "time": "宋代", "author": "郑刚中", "themes": ["寒食节", "写景", "抒情"], "content": "江乡时节逢寒食，花落未将春减色，岭南能有几多花，寒食临之扫春迹。花多花少非我事，春去春来亦堪惜。柴门风雨小庭寒，无奈池塘烟草碧。欲将诗句慰穷愁，眼中万象皆相识。欣然应接已无暇，都为老来无笔力。"}
{"title": "湘妃怨·夜来雨横与风狂", "time": "宋代", "author": "阿鲁威", "themes": ["婉约", "写景", "伤春"], "content": "夜来雨横与风狂，断送西园满地香。晓来蜂蝶空游荡。苦难寻红锦妆，问东君归计何忙！尽叫得鹃声碎，却教人空断肠。漫劳动送客垂杨。"}
{"title": "虞美人·触帘风送景阳钟", "time": "五代", "author": "顾敻", "themes": ["闺怨", "女子", "写景"], "content": "触帘风送景阳钟，鸳被绣花重。晓帷初卷冷烟浓，翠匀粉黛好仪容，思娇慵。起来无语理朝妆，宝匣镜凝光。绿荷相倚满池塘。露清枕簟藕花香，恨悠扬。"}
{"title": "山花子·风絮飘残已化萍", "time": "清代", "author": "纳兰性德", "themes": ["悼亡", "写景", "怀念"], "content": "风絮飘残已化萍，泥莲刚倩藕丝萦。珍重别拈香一瓣，记前生。人到情多情转薄，而今真个不多情。又到断肠回首处，泪偷零。(不多情一作：悔多情)"}
{"title": "四和香·麦浪翻晴风飐柳", "time": "清代", "author": "纳兰性德", "themes": ["写景", "伤春"], "content": "麦浪翻晴风飐柳，已过伤春候。因甚为他成僝僽？毕竟是春迤逗。红药阑边携素手，暖语浓于酒。盼到园花铺似绣，却更比春前瘦。"}
{"title": "浣溪沙·风递残香出绣帘", "time": "五代", "author": "孙光宪", "themes": ["闺怨", "写景"], "content": "风递残香出绣帘，团窠金凤舞襜襜，落花微雨恨相兼。何处去来狂太甚，空推宿酒睡无厌，怎教人不别猜嫌？"}
{"title": "维扬怀古", "time": "明代", "author": "曾棨", "themes": ["怀古", "写景"], "content": "广陵城里昔繁华，炀帝行宫接紫霞。玉树歌残犹有曲，锦帆归去已无家。楼台处处迷芳草，风雨年年怨落花。最是多情汴堤柳，春来依旧带栖鸦！"}
{"title": "登太白楼", "time": "明代", "author": "王世贞", "themes": ["写景", "咏史怀古"], "content": "昔闻李供奉，长啸独登楼。此地一垂顾，高名百代留。白云海色曙，明月天门秋。欲觅重来者，潺湲济水流。"}
{"title": "锦堂春·半壁横江矗起", "time": "明代", "author": "归庄", "themes": ["写景", "怀古"], "content": "半壁横江矗起，一舟载雨孤行。凭空怒浪兼天涌，不尽六朝声。隔岸荒云远断，绕矶小树微明。旧时燕子还飞否？今古不胜情。"}
{"title": "满江红·秋日经信陵君祠", "time": "清代", "author": "陈维崧", "themes": ["写景", "怀古", "豪放"], "content": "席帽聊萧，偶经过、信陵祠下。正满目、荒台败叶，东京客舍。九月惊风将落帽，半廊细雨时飘瓦。桕初红、偏向坏墙边，离披打。今古事，堪悲诧；身世恨，从牵惹。倘君而仍在，定怜余也。我讵不如毛薛辈，君宁甘与原尝亚。叹侯嬴、老泪苦无多，如铅泻。"}
{"title": "秦淮杂诗二十首·其一", "time": "清代", "author": "王士祯", "themes": ["咏史怀古", "写景", "哀怨"], "content": "年来肠断秣陵舟，梦绕秦淮水上楼。十日雨丝风片里，浓春艳景似残秋。"}
{"title": "四时田园杂兴·其二", "time": "宋代", "author": "范成大", "themes": ["田园", "写景"], "content": "梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。(惟通唯)"}
{"title": "塞下曲·其一", "time": "唐代", "author": "李益", "themes": ["边塞", "生活", "写景"], "content": "蕃州部落能结束，朝暮驰猎黄河曲。燕歌未断塞鸿飞，牧马群嘶边草绿。"}
{"title": "中秋登楼望月", "time": "宋代", "author": "米芾", "themes": ["中秋节", "写景"], "content": "目穷淮海满如银，万道虹光育蚌珍。天上若无修月户，桂枝撑损向西轮。"}
{"title": "沉醉东风·重九", "time": "元代", "author": "卢挚", "themes": ["重阳节", "孤独", "写景"], "content": "题红叶清流御沟，赏黄花人醉歌楼。天长雁影稀，月落山容瘦，冷清清暮秋时候。衰柳寒蝉一片愁，谁肯教白衣送酒？"}
{"title": "夜坐", "time": "宋代", "author": "张耒", "themes": ["古诗三百首", "写景", "抒怀"], "content": "庭户无人秋月明，夜霜欲落气先清。梧桐真不甘衰谢，数叶迎风尚有声。"}
{"title": "题画", "time": "明代", "author": "沈周", "themes": ["古诗三百首", "写景", "写鸟"], "content": "碧水丹山映杖藜，夕阳犹在小桥西。微吟不道惊溪鸟，飞入乱云深处啼。"}
{"title": "梦江南·兰烬落", "time": "唐代", "author": "皇甫松", "themes": ["宋词三百首", "婉约", "写景"], "content": "兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。"}
{"title": "思帝乡·春日游", "time": "唐代", "author": "韦庄", "themes": ["宋词三百首", "婉约", "写景"], "content": "春日游，杏花吹满头。陌上谁家年少足风流？妾拟将身嫁与一生休。纵被无情弃，不能羞。"}
{"title": "浣溪沙·蓼岸风多橘柚香", "time": "五代", "author": "孙光宪", "themes": ["宋词三百首", "送别", "写景", "惜别", "思念"], "content": "蓼岸风多橘柚香。江边一望楚天长。片帆烟际闪孤光。目送征鸿飞杳杳，思随流水去茫茫。兰红波碧忆潇湘。"}
{"title": "谒金门·风乍起", "time": "五代", "author": "冯延巳", "themes": ["宋词三百首", "婉约", "写景", "惜别"], "content": "风乍起，吹皱一池春水。闲引鸳鸯香径里，手挼红杏蕊。斗鸭阑干独倚，碧玉搔头斜坠。终日望君君不至，举头闻鹊喜。"}
{"title": "摊破浣溪沙·手卷真珠上玉钩", "time": "五代", "author": "李璟", "themes": ["宋词三百首", "婉约", "写景", "伤春"], "content": "手卷真珠上玉钩，依前春恨锁重楼。风里落花谁是主？思悠悠。青鸟不传云外信，丁香空结雨中愁。回首绿波三楚暮，接天流。"}
{"title": "山市", "time": "清代", "author": "蒲松龄", "themes": ["初中文言文", "叙事", "写景"], "content": "奂山山市，邑八景之一也，然数年恒不一见。孙公子禹年与同人饮楼上，忽见山头有孤塔耸起，高插青冥，相顾惊疑，念近中无此禅院。无何，见宫殿数十所，碧瓦飞甍，始悟为山市。未几，高垣睥睨，连亘六七里，居然城郭矣。中有楼若者，堂若者，坊若者，历历在目，以亿万计。忽大风起，尘气莽莽然，城市依稀而已。既而风定天清，一切乌有，惟危楼一座，直接霄汉。楼五架，窗扉皆洞开；一行有五点明处，楼外天也。层层指数，楼愈高，则明渐少。数至八层，裁如星点。又其上，则黯然缥缈，不可计其层次矣。而楼上人往来屑屑，或凭或立，不一状。逾时，楼渐低，可见其顶；又渐如常楼；又渐如高舍；倏忽如拳如豆，遂不可见。又闻有早行者，见山上人烟市肆，与世无别，故又名“鬼市”云。"}
{"title": "三峡", "time": "南北朝", "author": "郦道元", "themes": ["初中文言文", "写水", "长江", "写景"], "content": "自三峡七百里中，两岸连山，略无阙处。重岩叠嶂，隐天蔽日。自非亭午夜分，不见曦月。至于夏水襄陵，沿溯阻绝。或王命急宣，有时朝发白帝，暮到江陵，其间千二百里，虽乘奔御风，不以疾也。(溯同：泝)春冬之时，则素湍绿潭，回清倒影。绝巘多生怪柏，悬泉瀑布，飞漱其间，清荣峻茂，良多趣味。(巘写作：山献)每至晴初霜旦，林寒涧肃，常有高猿长啸，属引凄异，空谷传响，哀转久绝。故渔者歌曰：“巴东三峡巫峡长，猿鸣三声泪沾裳！”"}
{"title": "答谢中书书", "time": "南北朝", "author": "陶弘景", "themes": ["初中文言文", "写景"], "content": "山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃，实是欲界之仙都，自康乐以来，未复有能与其奇者。(夕一作：阳)"}
{"title": "记承天寺夜游 / 记承天夜游", "time": "宋代", "author": "苏轼", "themes": ["初中文言文", "纪游", "写景", "人生"], "content": "元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。庭下如积水空明，水中藻荇交横，盖竹柏影也。何夜无月？何处无竹柏？但少闲人如吾两人者耳。"}
{"title": "观潮", "time": "宋代", "author": "周密", "themes": ["初中文言文", "写景"], "content": "浙江之潮，天下之伟观也。自既望以至十八日为最盛。方其远出海门，仅如银线；既而渐近，则玉城雪岭际天而来，大声如雷霆，震撼激射，吞天沃日，势极雄豪。杨诚斋诗云“海涌银为郭，江横玉系腰”者是也。每岁京尹出浙江亭教阅水军，艨艟数百，分列两岸；既而尽奔腾分合五阵之势，并有乘骑弄旗标枪舞刀于水面者，如履平地。倏尔黄烟四起，人物略不相睹，水爆轰震，声如崩山。烟消波静，则一舸无迹，仅有“敌船”为火所焚，随波而逝。吴儿善泅者数百，皆披发文身，手持十幅大彩旗，争先鼓勇，溯迎而上，出没于鲸波万仞中，腾身百变，而旗尾略不沾湿，以此夸能。江干上下十余里间，珠翠罗绮溢目，车马塞途，饮食百物皆倍穹常时，而僦赁看幕，虽席地不容间也。"}
{"title": "与朱元思书", "time": "南北朝", "author": "吴均", "themes": ["初中文言文", "写景", "山水"], "content": "风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。水皆缥碧，千丈见底。游鱼细石，直视无碍。急湍甚箭，猛浪若奔。夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。"}
{"title": "小石潭记", "time": "唐代", "author": "柳宗元", "themes": ["初中文言文", "纪游", "写景", "孤独"], "content": "从小丘西行百二十步，隔篁竹，闻水声，如鸣佩环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。(佩通：珮)潭中鱼可百许头，皆若空游无所依。日光下澈，影布石上，佁然不动；俶尔远逝，往来翕忽。似与游者相乐。(下澈一作：下彻)潭西南而望，斗折蛇行，明灭可见。其岸势犬牙差互，不可知其源。坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。同游者：吴武陵，龚古，余弟宗玄。隶而从者，崔氏二小生：曰恕己，曰奉壹。"}
{"title": "山中与裴秀才迪书", "time": "唐代", "author": "王维", "themes": ["高中文言文", "写景", "友人"], "content": "近腊月下，景气和畅，故山殊可过。足下方温经，猥不敢相烦，辄便往山中，憩感配寺，与山僧饭讫而去。北涉玄灞，清月映郭。夜登华子冈，辋水沦涟，与月上下。寒山远火，明灭林外。深巷寒犬，吠声如豹。村墟夜舂，复与疏钟相间。此时独坐，僮仆静默，多思曩昔，携手赋诗，步仄径，临清流也。当待春中，草木蔓发，春山可望，轻鲦出水，白鸥矫翼，露湿青皋，麦陇朝雊，斯之不远，倘能从我游乎？非子天机清妙者，岂能以此不急之务相邀。然是中有深趣矣！无忽。因驮黄檗人往，不一，山中人王维白。"}
{"title": "临江仙·夜泊瓜洲", "time": "清代", "author": "吴锡麒", "themes": ["婉约", "纪游", "写景"], "content": "月黑星移灯屡闪，依稀打过初更。清游如此太多情。豆花凉帖地，知雨咽虫声。渐逼疏蓬风淅淅，几家茅屋都扃。茨茹荷叶认零星。不知潮欲落，渔梦悄然生。"}
{"title": "游褒禅山记", "time": "宋代", "author": "王安石", "themes": ["高中文言文", "古文观止", "纪游", "写景"], "content": "褒禅山亦谓之华山，唐浮图慧褒始舍于其址，而卒葬之；以故其后名之曰“褒禅”。今所谓慧空禅院者，褒之庐冢也。距其院东五里，所谓华山洞者，以其乃华山之阳名之也。距洞百余步，有碑仆道，其文漫灭，独其为文犹可识曰“花山”。今言“华”如“华实”之“华”者，盖音谬也。其下平旷，有泉侧出，而记游者甚众，所谓前洞也。由山以上五六里，有穴窈然，入之甚寒，问其深，则其好游者不能穷也，谓之后洞。余与四人拥火以入，入之愈深，其进愈难，而其见愈奇。有怠而欲出者，曰：“不出，火且尽。”遂与之俱出。盖余所至，比好游者尚不能十一，然视其左右，来而记之者已少。盖其又深，则其至又加少矣。方是时，余之力尚足以入，火尚足以明也。既其出，则或咎其欲出者，而余亦悔其随之，而不得极夫游之乐也。于是余有叹焉。古人之观于天地、山川、草木、虫鱼、鸟兽，往往有得，以其求思之深而无不在也。夫夷以近，则游者众；险以远，则至者少。而世之奇伟、瑰怪，非常之观，常在于险远，而人之所罕至焉，故非有志者不能至也。有志矣，不随以止也，然力不足者，亦不能至也。有志与力，而又不随以怠，至于幽暗昏惑而无物以相之，亦不能至也。然力足以至焉，于人为可讥，而在己为有悔；尽吾志也而不能至者，可以无悔矣，其孰能讥之乎？此余之所得也！余于仆碑，又以悲夫古书之不存，后世之谬其传而莫能名者，何可胜道也哉！此所以学者不可以不深思而慎取之也。四人者：庐陵萧君圭君玉，长乐王回深父，余弟安国平父、安上纯父。至和元年七月某日，临川王某记。"}
{"title": "菩萨蛮·春波软荡红楼水", "time": "清代", "author": "吴锡麒", "themes": ["婉约", "写景", "思念"], "content": "春波软荡红楼水，多时不放莺儿起。一样夕阳天，留寒待禁烟。已是人消瘦，只此情依旧。可奈别离何，明朝杨柳多。"}
{"title": "河渎神·风紧雁行高", "time": "清代", "author": "纳兰性德", "themes": ["写景", "抒情"], "content": "风紧雁行高，无边落木萧萧。楚天魂梦与香消，青山暮暮朝朝。断续凉云来一缕，飘堕几丝灵雨。今夜冷红浦溆，鸳鸯栖向何处?"}
{"title": "锦缠道·燕子呢喃", "time": "宋代", "author": "宋祁", "themes": ["婉约", "写景", "抒怀"], "content": "燕子呢喃，景色乍长春昼。睹园林、万花如绣。海棠经雨胭脂透。柳展宫眉，翠拂行人首。向郊原踏青，恣歌携手。醉醺醺、尚寻芳酒。问牧童、遥指孤村道：“杏花深处，那里人家有。”"}
{"title": "谒金门·杨花落", "time": "宋代", "author": "李清臣", "themes": ["婉约", "写景", "惜春"], "content": "杨花落，燕子横穿朱阁。苦恨春醪如水薄，闭愁无处着。绿野带红山落角，桃杏参差残萼。历历危樯沙外泊，东风晚来恶。"}
{"title": "鹧鸪天·月满蓬壶灿烂灯", "time": "宋代", "author": null, "themes": ["婉约", "元宵节", "写景", "生活"], "content": "月满蓬壶灿烂灯，与郎携手至端门。贪看鹤阵笙歌举，不觉鸳鸯失却群。天渐晓，感皇恩。传宣赐酒饮杯巡。归家恐被翁姑责，窃取金杯作照凭。"}
{"title": "游春曲二首·其一", "time": "唐代", "author": "王涯", "themes": ["写景"], "content": "万树江边杏，新开一夜风。满园深浅色，照在绿波中。"}
{"title": "江南", "time": "两汉", "author": null, "themes": ["古诗三百首", "写景", "写人", "爱情"], "content": "江南可采莲，莲叶何田田，鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。"}
{"title": "书河上亭壁", "time": "宋代", "author": "寇准", "themes": ["古诗三百首", "写景", "黄河", "抒情"], "content": "岸阔樯稀波渺茫，独凭危槛思何长。萧萧远树疏林外，一半秋山带夕阳。"}
{"title": "春宵", "time": "宋代", "author": "苏轼", "themes": ["古诗三百首", "写景", "哲理", "惜时"], "content": "春宵一刻值千金，花有清香月有阴。歌管楼台声细细，秋千院落夜沉沉。"}
{"title": "寄内", "time": "宋代", "author": "孔平仲", "themes": ["古诗三百首", "写景", "抒情"], "content": "试说途中景，方知别后心。行人日暮少，风雪乱山深。"}
{"title": "鄂州南楼书事", "time": "宋代", "author": "黄庭坚", "themes": ["古诗三百首", "写景"], "content": "四顾山光接水光，凭栏十里芰荷香。清风明月无人管，并作南楼一味凉。"}
{"title": "临平道中", "time": "宋代", "author": "道潜", "themes": ["古诗三百首", "写景"], "content": "风蒲猎猎弄清柔，欲立蜻蜓不自由。五月临平山下路，藕花无数满汀州。"}
{"title": "孤山寺瑞上人房写望", "time": "宋代", "author": "林逋", "themes": ["写景", "抒情"], "content": "底处凭栏思眇然，孤山塔后阁西偏。阴沉画轴林间寺，零落棋枰葑上田。秋景有时飞独鸟，夕阳无事起寒烟。迟留更爱吾庐近，只待春来看雪天。"}
{"title": "春居杂兴二首", "time": "宋代", "author": "王禹偁", "themes": ["写景", "抒情"], "content": "两株桃杏映篱斜，妆点商山副使家。何事春风容不得，和莺吹折数枝花。春云如兽复如禽，日照风吹浅又深。谁道无心便容与，亦同翻覆小人心。"}
{"title": "宿甘露寺僧舍", "time": "宋代", "author": "曾公亮", "themes": ["古诗三百首", "豪迈", "写景", "长江"], "content": "枕中云气千峰近，床底松声万壑哀。要看银山拍天浪，开窗放入大江来。"}
{"title": "东溪", "time": "宋代", "author": "梅尧臣", "themes": ["古诗三百首", "写景", "山水"], "content": "行到东溪看水时，坐临孤屿发船迟。野凫眠岸有闲意，老树着花无丑枝。短短蒲耳齐似剪，平平沙石净于筛。情虽不厌住不得，薄暮归来车马疲。"}
{"title": "横塘", "time": "宋代", "author": "范成大", "themes": ["古诗三百首", "送别", "写景", "伤怀"], "content": "南浦春来绿一川，石桥朱塔两依然。年年送客横塘路，细雨垂杨系画船。"}
{"title": "江村晚眺", "time": "宋代", "author": "戴复古", "themes": ["古诗三百首", "写景"], "content": "江头落日照平沙，潮退渔船阁岸斜。白鸟一双临水立，见人惊起入芦花。"}
{"title": "江宿", "time": "明代", "author": "汤显祖", "themes": ["古诗三百首", "写景"], "content": "寂历秋江渔火稀，起看残月映林微。波光水鸟惊犹宿，露冷流萤湿不飞。"}
{"title": "真州绝句", "time": "清代", "author": "王士祯", "themes": ["古诗三百首", "地名", "写景", "生活"], "content": "江干多是钓人居，柳陌菱塘一带疏；好是日斜风定后，半江红树卖鲈鱼。"}
{"title": "中秋夜洞庭湖对月歌", "time": "清代", "author": "查慎行", "themes": ["中秋节", "写景", "写水"], "content": "长风霾云莽千里，云气蓬蓬天冒水。风收云散波乍平，倒转青天作湖底。初看落日沉波红，素月欲升天敛容。舟人回首尽东望，吞吐故在冯夷宫。须臾忽自波心上，镜面横开十余丈。月光浸水水浸天，一派空明互回荡。此时骊龙潜最深，目炫不得衔珠吟。巨鱼无知作腾踔，鳞甲一动千黄金。人间此境知难必，快意翻从偶然得。遥闻渔父唱歌来，始觉中秋是今夕。"}
{"title": "本事诗十首·选二", "time": "清代", "author": "苏曼殊", "themes": ["爱情", "写景"], "content": "乌舍凌波肌似雪，亲持红叶索题诗。还卿一钵无情泪，恨不相逢未剃时。春雨楼头尺八箫，何时归看浙江潮？芒鞋破钵无人识，踏过樱花第几桥？"}
{"title": "人月圆·重冈已隔红尘断", "time": "金朝", "author": "元好问", "themes": ["生活", "写景", "抒情"], "content": "重冈已隔红尘断，村落更年丰。移居要就，窗中远岫，舍后长松。十年种木，一年种谷，都付儿童。老夫惟有，醒来明月，醉后清风。"}
{"title": "一枝花·杭州景", "time": "元代", "author": "关汉卿", "themes": ["地名", "写景", "抒情"], "content": "普天下锦绣乡，环海内风流地。大元朝新附国，亡宋家旧华夷。水秀山奇，一到处堪游戏，这答儿忒富贵。满城中绣幕风帘，一哄地人烟凑集。[梁州第七]百十里街衢整齐，万余家楼阁参差，并无半答儿闲田地。松轩竹径，药圃花蹊，茶园稻陌，竹坞梅溪。一陀儿一句诗题，一步儿一扇屏帏。西盐场便似一带琼瑶，吴山色千叠翡翠。兀良，望钱塘江万顷玻璃。更有清溪绿水，画船儿来往闲游戏。浙江亭紧相对，相对着险岭高峰长怪石，堪羡堪题。[尾]家家掩映渠流水，楼阁峥嵘出翠微，遥望西湖暮山势。看了这壁，觑了那壁，纵有丹青下不得笔。"}
{"title": "沉醉东风·渔夫", "time": "元代", "author": "白朴", "themes": ["写景", "抒情"], "content": "黄芦岸白蘋渡口，绿柳堤红蓼滩头。虽无刎颈交，却有忘机友，点秋江白鹭沙鸥。傲杀人间万户侯，不识字烟波钓叟。"}
{"title": "少年游·枫林红透晚烟青", "time": "宋代", "author": "蒋捷", "themes": ["写景", "抒情", "愁绪"], "content": "枫林红透晚烟青。客思满鸥汀。二十年来，无家种竹，犹借竹为名。春风未了秋风到，老去万缘轻。只把平生，闲吟闲咏，谱作棹歌声。"}
{"title": "八声甘州·记玉关踏雪事清游", "time": "宋代", "author": "张炎", "themes": ["宋词三百首", "婉约", "西湖", "写景", "抒怀"], "content": "记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。"}
{"title": "踏莎行·闲游", "time": "宋代", "author": "刘将孙", "themes": ["写景", "怀念", "西湖"], "content": "水际轻烟，沙边微雨。荷花芳草垂杨渡。多情移徙忽成愁，依稀恰是西湖路。血染红笺，泪题锦句。西湖岂忆相思苦。只应幽梦解重来，梦中不识从何去。"}
{"title": "长相思·山驿", "time": "宋代", "author": "万俟咏", "themes": ["羁旅", "写景", "相思"], "content": "短长亭，古今情。楼外凉蟾一晕生，雨余秋更清。暮云平，暮山横。几叶秋声和雁声，行人不要听。"}
{"title": "烛影摇红·题安陆浮云楼", "time": "宋代", "author": "廖世美", "themes": ["婉约", "写景", "抒情"], "content": "霭霭春空，画楼森耸凌云渚。紫薇登览最关情，绝妙夸能赋。惆怅相思迟暮。记当日、朱阑共语。塞鸿难问，岸柳何穷，别愁纷絮。催促年光，旧来流水知何处。断肠何必更残阳，极目伤平楚。晚霁波声带雨。悄无人、舟横野渡。数峰江上，芳草天涯，参差烟树。"}
{"title": "好事近·夕景", "time": "宋代", "author": "廖世美", "themes": ["婉约", "写景", "写人", "抒情"], "content": "落日水熔金，天淡暮烟凝碧。楼上谁家红袖，靠阑干无力。鸳鸯相对浴红衣。短棹弄长笛。惊起一双飞去，听波声拍拍。"}
{"title": "好事近·雨后晓寒轻", "time": "宋代", "author": "魏夫人", "themes": ["婉约", "写景", "妇女"], "content": "雨后晓寒轻，花外早莺啼歇。愁听隔溪残漏，正一声凄咽。不堪西望去程赊，离肠万回结。不似海棠阴下，按《凉州》时节。"}
{"title": "菩萨蛮·溪山掩映斜阳里", "time": "宋代", "author": "魏夫人", "themes": ["婉约", "写景", "妇女"], "content": "溪山掩映斜阳里。楼台影动鸳鸯起。隔岸两三家。出墙红杏花。绿杨堤下路。早晚溪边去。三见柳绵飞。离人犹未归。"}
{"title": "点绛唇·波上清风", "time": "宋代", "author": "魏夫人", "themes": ["婉约", "写景", "抒情"], "content": "波上清风，画船明月人归后。渐消残酒，独自凭阑久。聚散匆匆，此恨年年有。重回首，淡烟疏柳，隐隐芜城漏。"}
{"title": "青门饮·寄宠人", "time": "宋代", "author": "时彦", "themes": ["宋词三百首", "写景", "怀人"], "content": "胡马嘶风，汉旗翻雪，彤云又吐，一竿残照。古木连空，乱山无数，行尽暮沙衰草。星斗横幽馆，夜无眠、灯花空老。雾浓香鸭，冰凝泪烛，霜天难晓。长记小妆才了，一杯未尽，离怀多少。醉里秋波，梦中朝雨，都是醒时烦恼。料有牵情处，忍思量、耳边曾道。甚时跃马归来，认得迎门轻笑。"}
{"title": "南柯子·十里青山远", "time": "宋代", "author": "仲殊", "themes": ["宋词三百首", "婉约", "写景"], "content": "十里青山远，潮平路带沙。数声啼鸟怨年华。又是凄凉时候，在天涯。白露收残月，清风散晓霞。绿杨堤畔问荷花：记得年时沽酒，那人家？"}
{"title": "秋蕊香·帘幕疏疏风透", "time": "宋代", "author": "张耒", "themes": ["宋词三百首", "婉约", "写景", "离愁"], "content": "帘幕疏疏风透。一线香飘金兽。朱阑倚遍黄昏后。廊上月华如昼。别离滋味浓于酒。著人瘦。此情不及墙东柳。春色年年如旧。"}
{"title": "蝶恋花·小雨初晴回晚照", "time": "宋代", "author": "王诜", "themes": ["写景", "抒怀", "时光"], "content": "小雨初晴回晚照。金翠楼台，倒影芙蓉沼。杨柳垂垂风袅袅。嫩荷无数青钿小。似此园林无限好。流落归来，到了心情少。坐到黄昏人悄悄。更应添得朱颜老。"}
{"title": "鹊桥仙·碧梧初出", "time": "宋代", "author": "严蕊", "themes": ["七夕节", "写景", "爱情", "相思"], "content": "碧梧初出，桂花才吐，池上水花微谢。穿针人在合欢楼，正月露、玉盘高泻。蛛忙鹊懒，耕慵织倦，空做古今佳话。人间刚道隔年期，指天上、方才隔夜。"}
{"title": "生查子·旅思", "time": "清代", "author": "吴伟业", "themes": ["婉约", "羁旅", "写景", "山水", "思念"], "content": "一尺过江山，万点长淮树。石上水潺潺，流入青溪去。六月北风寒，落叶无朝暮。度樾与穿云，林黑行人顾。"}
{"title": "浣溪沙·著酒行行满袂风", "time": "宋代", "author": "姜夔", "themes": ["写景", "怀人"], "content": "沙露，衰草入云。丙午之秋，予与安甥或荡舟采菱，或举火罝兔，或观鱼簺下，山行野吟，自适其适，凭虚怅望，因赋是阙著酒行行满袂风。草枯霜鹘落晴空。销魂都在夕阳中。恨入四弦人欲老，梦寻千驿意难通。当时何似莫匆匆。"}
{"title": "庆宫春·双桨莼波", "time": "宋代", "author": "姜夔", "themes": ["写景", "纪游", "怀古", "怀人"], "content": "双桨莼波，一蓑松雨，暮愁渐满空阔。呼我盟鸥，翩翩欲下，背人还过木末。那回归去，荡云雪、孤舟夜发。伤心重见，依约眉山，黛痕低压。采香径里春寒，老子婆娑，自歌谁答？垂虹西望，飘然引去，此兴平生难遏。酒醒波远，正凝想、明挡素袜。如今安在？惟有阑干，伴人一霎。"}
{"title": "玉蝴蝶·晚雨未摧宫树", "time": "宋代", "author": "史达祖", "themes": ["写景", "思乡", "怀人"], "content": "晚雨未摧宫树，可怜闲叶，犹抱凉蝉。短景归秋，吟思又接愁边。漏初长、梦魂难禁，人渐老、风月俱寒。想幽欢。土花庭甃，虫网阑干。无端。啼蛄搅夜，恨随团扇，苦近秋莲。一笛当楼，谢娘悬泪立风前。故园晚、强留诗酒，新雁远、不致寒暄。隔苍烟。楚香罗袖，谁伴婵娟。"}
{"title": "清平乐·瓜洲渡口", "time": "宋代", "author": "李好古", "themes": ["婉约", "写景", "抒情", "议论"], "content": "瓜州渡口。恰恰城如斗。乱絮飞钱迎马首。也学玉关榆柳。面前直控金山。极知形胜东南。更愿诸公著意，休教忘了中原。"}
{"title": "渡江云三犯·西湖清明", "time": "宋代", "author": "吴文英", "themes": ["清明节", "写景", "追忆"], "content": "羞红颦浅恨，晚风未落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回，隔花时见，背面楚腰身。逡巡。题门惆怅，堕履牵萦，数幽期难准。还始觉、留情缘眼，宽带因春。明朝事与孤烟冷，做满湖、风雨愁人。山黛暝，尘波澹绿无痕。"}
{"title": "点绛唇·时霎清明", "time": "宋代", "author": "吴文英", "themes": ["清明节", "写景", "伤怀"], "content": "时霎清明，载花不过西园路。嫩阴绿树。正是春留处。燕子重来，往事东流去。征衫贮。旧寒一缕。泪湿风帘絮。"}
{"title": "祝英台近·除夜立春", "time": "宋代", "author": "吴文英", "themes": ["婉约", "春节", "写景", "感伤", "怀人"], "content": "翦红情，裁绿意，花信上钗股。残日东风，不放岁华去。有人添烛西窗，不眠侵晓，笑声转、新年莺语。旧尊俎。玉纤曾擘黄柑，柔香系幽素。归梦湖边，还迷镜中路。可怜千点吴霜，寒销不尽，又相对、落梅如雨。"}
{"title": "暗香·送魏句滨宰吴县解组分韵得阖字", "time": "宋代", "author": "吴文英", "themes": ["送别", "写景"], "content": "县花谁葺。记满庭燕麦，朱扉斜阖。妙手作新，公馆青红晓云湿。天际疏星趁马，帘昼隙、冰弦三叠。尽换却、吴水吴烟，桃李靓春靥。风急。送帆叶。正雁水夜清，卧虹平帖。软红路接。涂粉闱深早催入。怀暖天香宴果，花队簇、轻轩银蜡。更问讯、湖上柳，两堤翠匝。"}
{"title": "声声慢·寿魏方泉", "time": "宋代", "author": "吴文英", "themes": ["写景", "叙事"], "content": "莺团橙径，鲈跃莼波，重来两过中秋。酒市渔乡，西风胜似春柔。宿春去年村墅，看黄云、还委西畴。凤池去，信吴人有分，借与迟留。(橙径一作：怅径)应是香山续梦，又凝香追咏，重到苏州。青鬓江山，足成千岁风流。围腰御仙花底，衬月中、金粟香浮。夜宴久，揽秋云、平倚画楼。"}
{"title": "尾犯·甲辰中秋", "time": "宋代", "author": "吴文英", "themes": ["中秋节", "写景", "孤独"], "content": "绀海掣微云，金井暮凉，梧韵风急。何处楼高，想清光先得。江汜冷、冰绡乍洗，素娥堪，菱花再拭。影留人去，忍向夜深，帘户照陈迹。竹房苔径小，对日暮、数尽烟碧。露蓼香泾，记年时相识。二十五、声声秋点，梦不认、屏山路窄。醉魂幽扬，满地桂阴无人惜。"}
{"title": "满江红·翠幕深庭", "time": "宋代", "author": "吴文英", "themes": ["写景", "友情"], "content": "翠幕深庭，露红晚、闲花自发。春不断、亭台成趣，翠阴蒙密。紫燕雏飞帘额静，金鳞影转池心阔。有花香、竹色赋闲情，供吟笔。闲问字，评风月。时载酒，调冰雪。似初秋入夜，浅凉欺葛。人境不教车马近，醉乡莫放笙歌歇。倩双成、一曲紫云回，红莲折。"}
{"title": "石州慢·己酉秋吴兴舟中作", "time": "宋代", "author": "张元干", "themes": ["豪放", "写景", "抒情", "悲愤"], "content": "雨急云飞，惊散暮鸦，微弄凉月。谁家疏柳低迷，几点流萤明灭。夜帆风驶，满湖烟水苍茫，菰蒲零乱秋声咽。梦断酒醒时，倚危樯清绝。心折。长庚光怒，群盗纵横，逆胡猖獗。欲挽天河，一洗中原膏血。两宫何处，塞垣祗隔长江，唾壶空击悲歌缺。万里想龙沙，泣孤臣吴越。"}
{"title": "卜算子·风露湿行云", "time": "宋代", "author": "张元干", "themes": ["写景", "抒情"], "content": "风露湿行云，沙水迷归艇。卧看明河月满空，斗挂苍山顶。万古只青天，多事悲人境。起舞闻鸡酒未醒，潮落秋江冷。"}
{"title": "瑞鹤仙·郊原初过雨", "time": "宋代", "author": "袁去华", "themes": ["宋词三百首", "写景", "离别", "抒情"], "content": "郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。"}
{"title": "南乡子·归梦寄吴樯", "time": "宋代", "author": "陆游", "themes": ["婉约", "写景", "抒情", "思乡"], "content": "归梦寄吴樯。水驿江程去路长。想见芳洲初系缆，斜阳。烟树参差认武昌。愁鬓点新霜。曾是朝衣染御香。重到故乡交旧少，凄凉。却恐它乡胜故乡。"}
{"title": "鹧鸪天·东阳道中", "time": "宋代", "author": "辛弃疾", "themes": ["写景", "抒情"], "content": "扑面征尘去路遥，香篝渐觉水沉销。山无重数周遭碧，花不知名分外娇。人历历，马萧萧，旌旗又过小红桥。愁边剩有相思句，摇断吟鞭碧玉梢。"}
{"title": "鹧鸪天·鹅湖归病起作", "time": "宋代", "author": "辛弃疾", "themes": ["写景", "抒情"], "content": "枕簟溪堂冷欲秋。断云依水晚来收。红莲相倚浑如醉，白鸟无言定自愁。书咄咄，且休休。一丘一壑也风流。不知筋力衰多少，但觉新来懒上楼。"}
{"title": "定风波·暮春漫兴", "time": "宋代", "author": "辛弃疾", "themes": ["追忆", "写景", "伤春"], "content": "少日春怀似酒浓，插花走马醉千钟。老去逢春如病酒，唯有，茶瓯香篆小帘栊。卷尽残花风未定，休恨，花开元自要春风。试问春归谁得见？飞燕，来时相遇夕阳中。"}
{"title": "清平乐·博山道中即事", "time": "宋代", "author": "辛弃疾", "themes": ["写景", "写人", "抒情"], "content": "柳边飞鞚，露湿征衣重。宿鹭窥沙孤影动，应有鱼虾入梦。一川淡月疏星，浣纱人影娉婷。笑背行人归去，门前稚子啼声。"}
{"title": "汉宫春·立春日", "time": "宋代", "author": "辛弃疾", "themes": ["婉约", "写景", "怀念", "故国"], "content": "春已归来，看美人头上，袅袅春幡。无端风雨，未肯收尽余寒。年时燕子，料今宵梦到西园。浑未辨，黄柑荐酒，更传青韭堆盘？却笑东风，从此便薰梅染柳，更没些闲。闲时又来镜里，转变朱颜。清愁不断，问何人会解连环？生怕见花开花落，朝来塞雁先还。"}
{"title": "鹧鸪天·博山寺作", "time": "宋代", "author": "辛弃疾", "themes": ["写景", "抒情", "怀才不遇"], "content": "不向长安路上行。却教山寺厌逢迎。味无味处求吾乐，材不材间过此生。宁作我，岂其卿。人间走遍却归耕。一松一竹真朋友，山鸟山花好弟兄。"}
{"title": "满江红·点火樱桃", "time": "宋代", "author": "辛弃疾", "themes": ["写景", "伤春", "爱国"], "content": "点火樱桃，照一架、荼蘼如雪。春正好，见龙孙穿破，紫苔苍壁。乳燕引雏飞力弱，流莺唤友娇声怯。问春归、不肯带愁归，肠千结。层楼望，春山叠；家何在？烟波隔。把古今遗恨，向他谁说？蝴蝶不传千里梦，子规叫断三更月。听声声、枕上劝人归，归难得。"}
{"title": "宴清都·送马林屋赴南宫分韵得动字", "time": "宋代", "author": "吴文英", "themes": ["送别", "写景", "写人"], "content": "柳色春阴重。东风力，快将云雁高送。书檠细雨，吟窗乱雪，井寒笔冻。家林秀桔霜老，笑分得、蟾边桂种。应茂苑、斗转苍龙，唯潮献奇吴凤。玉眉暗隐华年，凌云气压，千载云梦。名笺淡墨，恩袍翠草，紫骝青鞚。飞香杏园新句，眩醉眼、春游乍纵。弄喜音、鹊绕庭花，红帘影动。"}
{"title": "齐天乐·新烟初试花如梦", "time": "宋代", "author": "吴文英", "themes": ["写景", "怀人"], "content": "新烟初试花如梦，疑收楚峰残雨。茂苑人归，秦楼燕宿，同惜天涯为旅。游情最苦。早柔绿迷津，乱莎荒圃。数树梨花，晚风吹堕半汀鹭。流红江上去远，翠尊曾共醉，云外别墅。澹月秋千，幽香巷陌，愁结伤春深处。听歌看舞。驻不得当时，柳蛮樱素。睡起恹恹，洞箫谁院宇。"}
{"title": "蝶恋花·春景", "time": "宋代", "author": "苏轼", "themes": ["宋词三百首", "婉约", "写景", "伤春"], "content": "花褪残红青杏小。燕子飞时，绿水人家绕。枝上柳绵吹又少。天涯何处无芳草！墙里秋千墙外道。墙外行人，墙里佳人笑。笑渐不闻声渐悄。多情却被无情恼。"}
{"title": "点绛唇·醉漾轻舟", "time": "宋代", "author": "秦观", "themes": ["写景", "抒情", "山水"], "content": "醉漾轻舟，信流引到花深处。尘缘相误。无计花间住。烟水茫茫，千里斜阳暮。山无数。乱红如雨。不记来时路。"}
{"title": "青玉案·送伯固归吴中", "time": "宋代", "author": "苏轼", "themes": ["写景"], "content": "三年枕上吴中路。遣黄耳、随君去。若到松江呼小渡。莫惊鸥鹭，四桥尽是，老子经行处。辋川图上看春暮。常记高人右丞句。作个归期天已许。春衫犹是，小蛮针线，曾湿西湖雨。"}
{"title": "临江仙·千里潇湘挼蓝浦", "time": "宋代", "author": "秦观", "themes": ["写景", "写人", "抒情", "伤怀"], "content": "千里潇湘挼蓝浦，兰桡昔日曾经。月高风定露华清。微波澄不动，冷浸一天星。独倚危樯情悄悄，遥闻妃瑟泠泠。新声含尽古今情。曲终人不见，江上数峰青。"}
{"title": "天门谣·牛渚天门险", "time": "宋代", "author": "贺铸", "themes": ["写景", "怀古"], "content": "天门谣牛渚天门险，限南北、七雄豪占。清雾敛，与闲人登览。待月上潮平波滟滟，塞管轻吹新《阿滥》。风满槛，历历数，西州更点。"}
{"title": "鹧鸪天·一夜冰澌满玉壶", "time": "宋代", "author": "石孝友", "themes": ["婉约", "写景"], "content": "一夜冰澌满玉壶。五更喜气动洪炉。门前桃李知麟集，庭下芝兰看鲤趋。泉脉动，草心苏。日长添得绣工夫。试询补衮弥缝手，真个曾添一线无。"}
{"title": "氐州第一·波落寒汀", "time": "宋代", "author": "周邦彦", "themes": ["写景", "抒情"], "content": "波落寒汀，村渡向晚，遥看数点帆小。乱叶翻鸦，惊风破雁，天角孤云缥缈。官柳萧疏，甚尚挂、微微残照？景物关情，川途换目，顿来催老。渐解狂朋欢意少，奈犹被、丝牵情绕。座上琴心，机中锦字，觉最萦怀抱。也知人、悬望久，蔷薇谢，归来一笑。欲梦高唐，未成眠、霜空已晓。"}
{"title": "虞美人·疏篱曲径田家小", "time": "宋代", "author": "周邦彦", "themes": ["宋词三百首", "送别", "写景", "惜别"], "content": "疏篱曲径田家小。云树开清晓。天寒山色有无中。野外一声钟起、送孤蓬。添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。"}
{"title": "踏莎行·柳絮风轻", "time": "宋代", "author": "谢逸", "themes": ["写景", "妇女", "怀人"], "content": "柳絮风轻，梨花雨细。春阴院落帘垂地。碧溪影里小桥横，青帘市上孤烟起。镜约关情，琴心破睡。轻寒漠漠侵鸳被。酒醒霞散脸边红，梦回山蹙眉间翠。"}
{"title": "点绛唇·新月娟娟", "time": "宋代", "author": "汪藻", "themes": ["宋词三百首", "婉约", "写景", "抒情"], "content": "新月娟娟，夜寒江静山衔斗。起来搔首，梅影横窗瘦。好个霜天，闲却传杯手。君知否？乱鸦啼后，归兴浓于酒。"}
{"title": "山斋独坐赠薛内史", "time": "隋代", "author": "杨素", "themes": ["寂寞", "写景"], "content": "居山四望阻，风云竟朝夕。深溪横古树，空岩卧幽石。日出远岫明，鸟散空林寂。兰庭动幽气，竹室生虚白。落花入户飞，细草当阶积。桂酒徒盈樽，故人不在席。日落山之幽，临风望羽客。岩壑澄清景，景清岩壑深。白云飞暮色，绿水激清音。涧户散余彩，山窗凝宿阴。花草共萦映，树石相陵临。独坐对陈榻，无客有鸣琴。寂寂幽山里，谁知无闷心。"}
{"title": "双声子·晚天萧索", "time": "宋代", "author": "柳永", "themes": ["羁旅", "写景"], "content": "晚天萧索，断蓬踪迹，乘兴兰棹东游。三吴风景，姑苏台榭，牢落暮霭初收。夫差旧国，香径没、徒有荒丘。繁华处，悄无睹，惟闻麋鹿呦呦。想当年、空运筹决战，图王取霸无休。江山如画，云涛烟浪，翻输范蠡扁舟。验前经旧史，嗟漫载、当日风流。斜阳暮草茫茫，尽成万古遗愁。"}
{"title": "迷神引·一叶扁舟轻帆卷", "time": "宋代", "author": "柳永", "themes": ["羁旅", "写景", "追忆", "抒情", "愁苦"], "content": "一叶扁舟轻帆卷。暂泊楚江南岸。孤城暮角，引胡笳怨。水茫茫，平沙雁、旋惊散。烟敛寒林簇，画屏展。天际遥山小，黛眉浅。旧赏轻抛，到此成游宦。觉客程劳，年光晚。异乡风物，忍萧索、当愁眼。帝城赊，秦楼阻，旅魂乱。芳草连空阔，残照满。佳人无消息，断云远。"}
{"title": "相思令·苹满溪", "time": "宋代", "author": "张先", "themes": ["写景", "送别"], "content": "苹满溪。柳绕堤。相送行人溪水西。回时陇月低。烟霏霏。风凄凄。重倚朱门听马嘶。寒鸥相对飞。"}
{"title": "木兰花·池塘水绿风微暖", "time": "宋代", "author": "晏殊", "themes": ["写景", "感伤", "人生"], "content": "池塘水绿风微暖。记得玉真初见面。重头歌韵响铮琮，入破舞腰红乱旋。玉钩阑下香阶畔。醉后不知斜日晚。当时共我赏花人，点检如今无一半。"}
{"title": "诉衷情·芙蓉金菊斗馨香", "time": "宋代", "author": "晏殊", "themes": ["婉约", "写景", "抒情"], "content": "芙蓉金菊斗馨香。天气欲重阳。远村秋色如画，红树间疏黄。流水淡，碧天长。路茫茫。凭高目断。鸿雁来时，无限思量。"}
{"title": "两同心·巍巍剑外", "time": "宋代", "author": "杜安世", "themes": ["写景", "抒情", "羁旅"], "content": "巍巍剑外，寒霜覆林枝。望衰柳、尚色依依。暮天静、雁阵高飞。入碧云际。江山秋色，遣客心悲。蜀道巇崄行迟。瞻京都迢递。听巴峡、数声猿啼。惟独个、未有归计。谩空怅望，每每无言，独对斜晖。"}
{"title": "桂枝香·金陵怀古", "time": "宋代", "author": "王安石", "themes": ["宋词三百首", "写景", "咏史怀古"], "content": "登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。(归帆一作：征帆)念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。"}
{"title": "千秋岁引·秋景", "time": "宋代", "author": "王安石", "themes": ["写景", "抒情"], "content": "别馆寒砧，孤城画角，一派秋声入寥廓。东归燕从海上去，南来雁向沙头落。楚台风，庾楼月，宛如昨。无奈被些名利缚，无奈被他情担阁！可惜风流总闲却！当初漫留华表语，而今误我秦楼约。梦阑时，酒醒后，思量着。"}
{"title": "洞庭阻风", "time": "唐代", "author": "许棠", "themes": ["地方", "写景", "伤春", "抒情", "孤寂"], "content": "空江浩荡景萧然，尽日菰蒲泊钓船。青草浪高三月渡，绿杨花扑一溪烟。情多莫举伤春目，愁极兼无买酒钱。犹有渔人数家住，不成村落夕阳边。"}
{"title": "竹", "time": "唐代", "author": "郑谷", "themes": ["写景"], "content": "宜烟宜雨又宜风，拂水藏村复间松。移得萧骚从远寺，洗来疏净见前峰。侵阶藓拆春芽迸，绕径莎微夏荫浓。无赖杏花多意绪，数枝穿翠好相容。"}
{"title": "稻田", "time": "唐代", "author": "韦庄", "themes": ["田园", "写景", "喜悦"], "content": "绿波春浪满前陂，极目连云稏肥。更被鹭鹚千点雪，破烟来入画屏飞。"}
{"title": "题友人山居", "time": "唐代", "author": "黄滔", "themes": ["写景"], "content": "到君栖迹所，竹径与衡门。亦在乾坤内，独无尘俗喧。新泉浮石藓，崩壁露松根。更说寻僧处，孤峰上啸猿。"}
{"title": "未展芭蕉", "time": "唐代", "author": "钱珝", "themes": ["写景", "女子"], "content": "冷烛无烟绿蜡干，芳心犹卷怯春寒。一缄书札藏何事，会被东风暗拆看。"}
{"title": "阳羡歌·山秀芙蓉", "time": "宋代", "author": "贺铸", "themes": ["写景", "抒怀"], "content": "山秀芙蓉，溪明罨画。真游洞穴沧波下。临风慨想斩蛟灵。长桥千载犹横跨。解佩投簪，求田问舍。黄鸡白酒渔樵社。元龙非复少时豪，耳根洗尽功名话。"}
{"title": "调笑令·边草", "time": "唐代", "author": "戴叔伦", "themes": ["宋词三百首", "豪放", "边塞", "写景", "思乡"], "content": "边草，边草，边草尽来兵老。山南山北雪晴，千里万里月明。明月，明月，胡笳一声愁绝。"}
{"title": "谪仙怨·晴川落日初低", "time": "唐代", "author": "刘长卿", "themes": ["婉约", "送别", "写景", "思念"], "content": "晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。"}
{"title": "渔歌子·晓风清", "time": "五代", "author": "顾夐", "themes": ["写景", "抒怀", "旷达"], "content": "晓风清，幽沼绿，倚栏凝望珍禽浴。画帘垂，翠屏曲，满袖荷香馥郁。好摅怀，堪寓目，身闲心静平生足。酒杯深，光影促，名利无心较逐。"}
{"title": "梦江南·千万恨", "time": "唐代", "author": "温庭筠", "themes": ["婉约", "写景", "妇女", "怀人"], "content": "千万恨，恨极在天涯。山月不知心里事，水风空落眼前花，摇曳碧云斜。"}
{"title": "木兰花·小芙蓉", "time": "唐代", "author": "魏承班", "themes": ["写景", "相思"], "content": "小芙蓉，香旖旎，碧玉堂深清似水。闭宝匣，掩金铺，倚屏拖袖愁如醉。迟迟好景烟花媚，曲渚鸳鸯眠锦翅。凝然愁望静相思，一双笑靥嚬香蕊。"}
{"title": "临江仙·饮散离亭西去", "time": "五代", "author": "徐昌图", "themes": ["宋词三百首", "婉约", "孤独", "写景"], "content": "饮散离亭西去，浮生长恨飘蓬。回头烟柳渐重重。淡云孤雁远，寒日暮天红。今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。"}
{"title": "西征赋", "time": "魏晋", "author": "潘安", "themes": ["写景"], "content": "岁次玄枵，月旅蕤宾，丙丁统日，乙未御辰。潘子凭轼西征，自京徂秦。乃喟然叹曰：古往今来，邈矣悠哉！寥廓惚恍，化一气而甄三才。此三才者，天地人道。唯生与位，谓之大宝。生有脩短之命，位有通塞之遇，鬼神莫能要，圣智弗能豫。当休明之盛世，託菲薄之陋质。纳旌弓于铉台，讚庶績于帝室。嗟鄙夫之常累，固既得而患失。无柳季之直道，佐士师而一黜。武皇忽其升遐，八音遏于四海。天子寝于谅闇，百官听于冢宰。彼负荷之殊重，虽伊、周其犹殆。窥七贵于汉庭，畴一姓之或在？无危明以安位，祗居逼以示专。陷乱逆以受戮，匪祸降之自天。孔随时以行藏，蘧与国而舒卷。苟蔽微以缪章，患过辟之未远。悟山潜之逸士，卓长往而不返。陋吾人之拘挛，飘萍浮而蓬转。寮位儡其隆替，名节漼以隳落。危素卵之累殻，甚玄燕之巢幕。心战惧以兢悚，如临深而履薄。夕获归于都外，宵未中而难作。匪择木以棲集，尠林焚而鸟存。遭千载之嘉会，皇合德于乾坤。弛秋霜之严威，流春泽之渥恩。甄大义以明责，反初服于私门。皇鉴揆余之忠诚，俄命余以末班。牧疲人于西夏，攜老幼而入关。丘去鲁而顾叹，季过沛而涕零。伊故乡之可怀，疚圣达之幽情。矧匹夫之安土，邈投身于镐京。犹犬马之恋主，窃託慕于阙庭。眷鞏、洛而掩涕，思纏緜于坟茔。尔乃越平乐，过街邮；秣马皐门，税驾西周。远矣姬德，兴自高辛。思文后稷，厥初生民。率西水浒，化流岐豳。祚隆昌、发，旧邦惟新。旋牧野而历兹，愈守柔以执竞；夜申旦而不寐，憂天保之未定；惟泰山其犹危，祀八百而余庆。鉴亡王之骄淫，竄南巢以投命；坐积薪以待然，方指日而比盛。人度量之乖舛，何相越之辽迥！考土中于斯邑，成建都而营筑；既定鼎于郏鄏，遂钻龟而启繇。平失道而来迁，繄二国而是佑；岂时王之无僻？赖先哲以长懋。望圉、北之两门，感虢、郑之纳惠。讨子颓之乐祸，尤阙西之効戾。重戮带以定襄，弘大顺以霸世。灵壅川以止鬭，晋演义以献说。咨景、悼以迄丐，政陵迟而弥季。俾庶朝之构逆，历两王而干位。踰十叶以逮赧，邦分崩而为二。竟横噬于虎口，输文武之神器。澡孝水而濯缨，嘉美名之在兹。夭赤子于新安，坎路侧而瘗之。亭有千秋之号，子无七旬之期。虽勉励于延吴，实潜恸乎余慈。眄山川以怀古，怅揽辔于中涂。虐项氏之肆暴，坑降卒之无辜。激秦人以归德，成刘后之来苏。事回泬而好还，卒宗灭而身屠。经澠池而长想，停余车而不进。秦虎狼之强国，赵侵弱之馀烬。超入险而高会，杖命世之英蔺。耻东瑟之偏鼓，提西缶而接刃；辱十城之虚寿，奄咸阳以取儁。出申威于河外，何猛气之咆勃；入屈节于廉公，若四体之无骨。处智勇之渊伟，方鄙吝之忿悁，虽改日而易岁，无等级以寄言。当光武之蒙尘，致王诛于赤眉。异奉辞以伐罪，初垂翅于回谿；不尤眚以掩德，终奋翼而高挥。建佐命之元勳，振皇纲而更维。登崤坂之威夷，仰崇嶺之嵯峨。皐託坟于南陵，文违风于北阿。蹇哭孟以审败，襄墨縗以授戈。曾只轮之不返，緤三师以济河。值庸主之矜愎，殆肆叔于朝市。任好绰其余裕，独引过以归已。明三败而不黜，卒陵晋以雪耻。岂虚名之可立？良致霸其有以。降曲崤而怜虢，託与国于亡虞。贪诱赂以卖邻，不及腊而就拘。垂棘反于故府，屈产服与晋舆。德不建而民无援，仲雍之祀忽诸。我徂安阳，言涉陕郛，行乎漫瀆之口，憩乎曹阳之墟。美哉邈乎！茲土之旧也，固乃周、邵之所分，二南之所交。麟趾信于关雎，騶虞应乎鹊巢。愍汉氏之剥乱，朝流亡以离析。卓滔天以大滌，劫宫庙而迁迹。俾万乘之盛尊，降遥思于征役。顾请旋于傕、汜，既获许而中惕；追皇驾而骤战，望玉辂而纵镝。痛百寮之勤王，咸毕力以致死。分身首于锋刃，洞胸腋以流矢；有褰裳以投岸，或攘袂以赴水，伤稃檝之褊小，撮舟中而掬指。升曲沃而惆怅，惜兆乱而兄替；枝末大而本披，都偶国而祸结。藏札飘其高厉，委曹吴而成节；何庄武之无耻，徒利开而义闭。蹑函谷之重阻，看天险之衿带，迹诸侯之勇怯，筭嬴氏之利害：或开关以延敌，竞遯逃以奔窜；有噤门而莫启，不窥兵于山外。连鸡互而不棲，小国合而成大。岂地势之安危？信人事之否泰。汉六叶而拓畿，县弘农而远关。厌紫极之闲敞，甘微行以游盘。长傲宾于柏谷，妻覩貌而献餐；畴匹妇其已泰，胡厥夫之缪官！昔明王之巡幸，固清道而后往；惧衔橜之或变，峻徒御以诛赏。彼白龙之鱼服，挂豫且之密纲。轻帝重于天下，奚斯渐之可长。吊戾园于湖邑，谅遭世之巫蛊。探隐伏于难明，委谗贼之赵虏。加显戮于储贰，绝肌肤而不顾。作归来之悲台，徒望思其何补？纷吾既迈此全节，又继之以盘桓。问休牛之故林，感徵名于桃园。发阌乡而警策，愬黄巷以济潼。眺华岳之阴崖，觌高掌之遗迹。忆江使之反璧，告亡期于祖龙。不语怪以徵异，我闻之于孔公。愠韩、马之大憝，阻关、谷以称乱。魏武赫以霆震，奉义辞以伐叛。彼虽众其焉用？故制胜于庙算。砰扬稃以振尘，繣瓦解而冰泮。超遂遁而奔狄，甲卒化位京观。倦狭路之迫隘，轨崎岖以低仰；蹈秦郊而始辟，豁爽塏以宏壮。黄壤千里，沃野弥望。华实纷敷，桑麻条畅。邪界褒斜，右滨汧陇，宝鸡前鸣，甘泉后涌；面终南而背云阳，跨平原而连嶓冢。九嵕嶻嵲，太一巃嵸；吐清风之飂戾，纳归云之郁蓊。南有玄灞素浐，汤井温谷；北有清渭浊泾，兰池周曲。浸決郑、白之渠，漕引淮海之粟，林茂有鄠之竹，山挺蓝田之玉。班述陆海珍藏，张叙神皐隩区。此西宾所以言于东主，安处所以听于凭虚也，可不谓然乎？劲松彰于岁寒，贞臣见于国危。入郑都而抵掌，义桓友之忠规。竭股肱于昏主，赴涂炭而不移；世善职于司徒，缁衣弊而改为。履犬戎之侵地，疾幽后之诡惑。举伪烽以沮众，淫嬖褒以纵慝。军败戏水之上，身死骊山之北。赫赫宗周，烕为亡国。又有继于此者，异哉秦始皇之为君也！倾天下以厚葬，自开辟而未闻。匠人劳而弗图，俾生埋以报勤。外罹西楚之祸，内受牧竖之焚。语曰：行无礼必自及。此非其効与？乾坤以有亲可久，君子以厚德载物。观夫汉高之兴也，非徒聪明神武、豁达大度而已也；乃实慎终追旧，篤诚款爱；泽靡不渐，恩无不逮。率土且弗遗，而况于邻里乎？况于卿士乎？于斯时也，乃摹写旧丰，制造新邑；故社易置，枌榆迁立。街衢如一，庭宇相袭；混鸡犬而乱放，各识家而竞入。籍含怒于鸿门，沛跼蹐而来王。范谋害而弗许，阴授剑以约庄。白刃以万舞，危冬叶之待霜。履虎尾而不噬，实要伯于子房。樊抗愤以巵酒，咀彘肩以激扬。忽蛇变而龙摅，雄霸上而高驤。曾迁怒而横撞，碎玉斗其何伤？婴罥组于轵涂，投素车而肉袒。踈饮饯于东都，畏极位之盛满。金墉郁其万雉，峻嵃峭以绳直。戾饮马之阳桥，践宣平之清阈。都中杂遝，户千人亿；华夷士女，骈田逼侧。展名京之处仪，即新馆而苙职；励疲钝以临朝，勗自强而不息。于是孟秋爰谢，听览余日，巡省农功，周行庐室。街里萧条，邑居散逸。营宇寺署，斯廛管库，蕞芮于城隅者，百不处一。所谓尚冠、脩成，黄棘、宣明，建阳、昌阴，北焕、南平，皆夷漫滌荡，无其处而有其名。尔乃阶长乐，登未央，汎太液，淩建章；萦馺娑而欸駘烫，轥枍诣而轢承光；徘徊桂宫，惆怅柏梁。鷩雉雊于台陂，狐兔窟于殿旁；何黍苗之离离，而余思之芒芒！洪钟顿于毁庙，乘风废而弗县；禁省鞠为茂草，金狄迁于灞川。怀乎萧、曹、魏、邴之相，辛、李、卫、霍之将；衔使则苏属国，震远则张博望；教敷而彝伦叙，兵举而皇威畅；临危而智勇奋，投命而高节亮。暨乎秺侯之忠孝淳深，陆贾之优游宴喜；长卿、渊、云之文，子长、政、骏之史；赵、张、三王之尹京，定国、释之之听理；汲长孺之正直，郑当时之推士；终童山东之英妙，贾生洛阳之才子。飞翠緌，拖鸣玉，以出入禁门者众矣。或被髮左袵，奋迅泥滓；或从容傅会，望表知里。或著显绩而婴时戮；或有大才而无贵仕。皆扬清风于上列，垂令闻而不已。想珮声之遗响，若铿锵之在耳。当音、凤、恭、显之任势也，乃熏灼四方，震耀都鄙。而死之日，曾不得与夫十余公之徒隶齿。才难，不其然乎？望渐台而扼腕，枭巨猾而余怒。揖不疑于北阙，轼樗里于武库。酒池鉴于商辛，追覆车而不寤；曲阳僭于白虎，化奢淫而无度。命有始而必终，孰长生而久视？武雄略其焉在？近惑文成而溺五利。侔造化以制作，穷山海之奥秘。灵若翔于神岛，奔鲸浪而失水；曝鳞骼于漫沙，陨明月以双坠。擢仙掌以承露，干云汉而上至。致邛、蒟其奚难？惟余欲而是恣。纵逸游于角觝，络甲乙以珠翠。忍生民之减半，勤东岳以虚美。超长怀以遐念，若循环之无赐。较面朝之焕炳，次后庭之猗靡。壮当熊之忠勇，深辞辇之明智。卫鬒发以光鑑，赵轻体之纤丽。咸善立而声流，亦宠极而祸侈。津便门以右转，究吾境之所暨。掩细柳而抚剑，快孝文之命帅。周受命以忘身，明戎政之果毅；距华盖于垒和，案乘舆之尊辔；肃天威之临颜，率军礼以长撎。轻棘、霸之儿戏，重条侯之倨贵。索杜邮其焉在？云孝里之前号。惘辍驾而容与，哀武安以兴悼。争伐赵以徇国，定庙筭之胜负；扞矢言而不纳，反推怨以归咎；未十里于迁路，寻赐剑以刎首。嗟主闇而臣嫉，祸于何而不有？窥秦墟于渭城，冀阙缅其堙尽；觅陛殿之余基，裁岥岮以隐嶙。想赵使之抱璧，浏睨楹以抗愤。燕图穷而荆发，纷绝袖而自引。筑声厉而高奋，狙潜铅以脱臏。据天位其若兹，亦狼狈而可愍！简良人以自辅，谓斯忠而鞅贤。寄苛制于捐灰，矫扶苏于朔边。儒林填于坑穽，诗书炀而为烟。国灭亡以断后，身刑轘以启前。商法焉得以宿，黄犬何可得牵？野蒲变而为脯，苑鹿化以为马；假谗逆以天权，钳众口而寄坐；兵在颈而顾问，何不早而告我？愿黔黎其谁听，惟请死而获可。健子婴之果决，敢讨贼以纾祸；势土崩而莫振，作降王于路左。萧收图以相刘，料险易与众寡；羽天与而弗取，冠沐猴而纵火。贯三光而洞九泉，曾未足以喻其高下也。感市闾之菆井，叹尸韩之旧处。丞属号而守阙，人百身以纳赎。岂生命之易投？诚惠爱之洽著。讦望之以求直，亦余心之所恶。想夫人之政术，实幹时之良具。苟明法以释憾，不爱才以成务；弘大体以高贵，非所望于萧传。造长山而慷慨，伟龙颜之英主。胸中豁其洞开，群善湊而必举。存威格乎天区，亡坟掘而莫御。临揜坎而累抃，步毁垣以延。越安陵而无讥，谅惠声之寂寞。吊爰丝之正义，伏梁剑于东郭。讯景皇于阳丘，奚信譖而矜谑？陨吴嗣于局下，盖发怒于一博；成七国之称乱；飜助逆以诛错。恨过听而无讨，兹沮善而劝恶。呰孝元于渭茔，执奄尹以明贬。襃夫君之善行，废园邑以崇俭。过延门而责成，忠何辜而为戮？陷社稷之王章，俾幽死而莫鞠；忲淫嬖之凶忍，勦皇统之孕育。张舅氏之奸渐，贻汉宗之倾覆。刺哀主于义域，僭天爵于高安。欲法尧而承羞，永终古而不刊。瞰康园之孤坟，悲平后之专絜。殃厥父之篡逆，蒙汉耻而不雪；激义诚而引决，赴丹爓以明节；投宫火而焦糜，从灰熛而俱灭。骛横桥而旋轸，历敝邑之南垂。门礠石而梁木兰兮，构阿房之屈奇。疏南山以表阙，倬樊川以激池。役鬼傭其犹否，矧人力之所为？工徒斵而未息，义兵纷以交驰。宗祧汙而为沼，岂斯宇之独隳。由伪新之九庙，夸宗虞而祖黄。驱吁嗟而妖临，搜佞哀以拜郎。誦六艺以饰奸，焚诗书而面牆。心不则于德义，虽异术而同亡。宗孝宣于乐游，绍衰绪以中兴。不获事于敬养，尽加隆于园陵。兆惟奉明，邑号千人。讯诸故老，造自帝询。隐王母之非命，纵声乐以娱神；虽靡率于旧典，亦观过而知仁。凭高望之阳隈，体川陆之汙隆。开襟乎清暑之馆，游目乎五祚之宫。交渠引漕，激湍生风，乃有昆明池乎其中。其池则汤汤汗汗，滉瀁弥漫，浩如河汉；日月丽天，出入乎东西；旦似汤谷，夕类虞渊。昔豫章之名宇，披玄流而特起，仪景星于天汉，列牛女以双峙。图万载而不倾，奄摧落于十纪；擢百寻之层观，今数仞之餘趾。振鹭于飞，凫跃鸿渐。乘云颉頏，随波澹淡。瀺灂惊波，唼喋菱芡。华莲烂于渌沼，青蕃蔚乎翠潋。伊兹池之肇穿，肄水战于荒服；志勤远以极武，良无要于后福。而菜蔬芼实，水物惟错，乃有赡乎原陆。在皇代而物上，故毁之而又复。凡厥寮司，既富而教。咸率贫惰，同整檝棹。收罟课获，引缴举效。鳏夫有室，愁民以乐。徒观其鼓枻回轮，灑钩投網，垂饵出入，挺叉来往。纤经连白，鸣桹厉响。贯鳃尾，掣三牵两。于是弛青鲲于網钜，解赪鲤于黏徽；华鲂跃鳞，素鱮扬鬐。饔人缕切，鸾刀若飞，应刃落俎，靃靃霏霏。红鲜纷其初载，宾旅竦而迟御。既餐服以属厌，泊恬静以无欲。回小人之腹，为君子之虑。尔乃端策拂茵，弹冠振衣，徘徊丰镐，如渴如饥。心翘懃以仰止，不加敬而自祗。岂三圣之敢梦？窃十乱之或希，经始灵台，成之不日；惟丰及镐，仍京其室。庶人子来，神降之吉；积德延祚，莫二其一。永惟此邦，云谁之识？越可略闻，而难臻其极。子赢锄以借父，训秦法而著色；耕让畔以闲田，沾姬化而生棘。苏张喜而诈骋，虞芮愧而讼息。由此观之，土无常俗，而教有定式。上之迁下，均之埏埴。五方杂会，风流溷淆，惰农好利，不昏作劳。密迩猃狁，戎马生郊；而制者必割，实存操刀。人之升降，与政隆替。杖信则莫不用情，无欲则赏之不窃。虽智弗能理，明弗能察；信此心也，庶免夫戾，如其礼乐，以俟来哲。"}
{"title": "滕王阁序", "time": "唐代", "author": "王勃", "themes": ["咏史怀古", "高中文言文", "古文观止", "写景", "抒情", "励志"], "content": "豫章故郡，洪都新府。星分翼轸，地接衡庐。襟三江而带五湖，控蛮荆而引瓯越。物华天宝，龙光射牛斗之墟；人杰地灵，徐孺下陈蕃之榻。雄州雾列，俊采星驰。台隍枕夷夏之交，宾主尽东南之美。都督阎公之雅望，棨戟遥临；宇文新州之懿范，襜帷暂驻。十旬休假，胜友如云；千里逢迎，高朋满座。腾蛟起凤，孟学士之词宗；紫电青霜，王将军之武库。家君作宰，路出名区；童子何知，躬逢胜饯。(豫章故郡一作：南昌故郡)时维九月，序属三秋。潦水尽而寒潭清，烟光凝而暮山紫。俨骖騑于上路，访风景于崇阿。临帝子之长洲，得天人之旧馆。层峦耸翠，上出重霄；飞阁流丹，下临无地。鹤汀凫渚，穷岛屿之萦回；桂殿兰宫，即冈峦之体势。（层峦一作：层台；即冈一作：列冈；天人一作：仙人）披绣闼，俯雕甍，山原旷其盈视，川泽纡其骇瞩。闾阎扑地，钟鸣鼎食之家；舸舰迷津，青雀黄龙之舳。云销雨霁，彩彻区明。落霞与孤鹜齐飞，秋水共长天一色。渔舟唱晚，响穷彭蠡之滨，雁阵惊寒，声断衡阳之浦。(轴通：舳；迷津一作：弥津；云销雨霁，彩彻区明一作：虹销雨霁，彩彻云衢)遥襟甫畅，逸兴遄飞。爽籁发而清风生，纤歌凝而白云遏。睢园绿竹，气凌彭泽之樽；邺水朱华，光照临川之笔。四美具，二难并。穷睇眄于中天，极娱游于暇日。天高地迥，觉宇宙之无穷；兴尽悲来，识盈虚之有数。望长安于日下，目吴会于云间。地势极而南溟深，天柱高而北辰远。关山难越，谁悲失路之人；萍水相逢，尽是他乡之客。怀帝阍而不见，奉宣室以何年？(遥襟甫畅一作：遥吟俯畅)嗟乎！时运不齐，命途多舛。冯唐易老，李广难封。屈贾谊于长沙，非无圣主；窜梁鸿于海曲，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙以犹欢。北海虽赊，扶摇可接；东隅已逝，桑榆非晚。孟尝高洁，空余报国之情；阮籍猖狂，岂效穷途之哭！(见机一作：安贫)勃，三尺微命，一介书生。无路请缨，等终军之弱冠；有怀投笔，慕宗悫之长风。舍簪笏于百龄，奉晨昏于万里。非谢家之宝树，接孟氏之芳邻。他日趋庭，叨陪鲤对；今兹捧袂，喜托龙门。杨意不逢，抚凌云而自惜；钟期既遇，奏流水以何惭？呜乎！胜地不常，盛筵难再；兰亭已矣，梓泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘江，各倾陆海云尔：滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。"}
{"title": "雪窦游志", "time": "元代", "author": "邓牧", "themes": ["写景"], "content": "岁癸已春暮，余游甬东，闻雪窦游胜最诸山，往观焉。廿四日，由石湖登舟，二十五里下北曳堰达江。江行九折，达江口。转之西，大桥横绝溪上，覆以栋宇。自桥下入溪行，九折达泉口。凡舟楫往还，视湖上下，顷刻数十里；非其时，用人力牵挽，则劳而缓焉。初，大溪薄山转，岩壑深窈，有曰“仙人洞”，巨石临水，若坐垂踵者；有曰“金鸡洞”，相传凿石破山，有金鸡飞鸣去，不知何年也。水益涩，曳舟不得进，路行六七里，止药师寺。寺负紫芝山，僧多读书，不类城府。越信宿，遂缘小溪，益出山左。涉溪水，四山回环，遥望白蛇蜿蜒下赴大壑，盖涧水尔。桑畦麦陇，高下联络，田家隐翳竹树，樵童牧竖相征逐，真行图画中！欲问地所历名，则舆夫朴野，不深解吴语，或强然诺，或不应所问，率十问仅得二三。次度大溪，架木为梁，首尾相啮，广三尺余，修且二百跬，独野人往返捷甚。次溪口市，凡大宅多废者，间有诵声出廊庑，久听不知何书，殆所谓《兔园册》耶？渐上，陟林麓，路益峻，则睨松林在足下。花粉逆风起为黄尘，留衣襟不去，他香无是清也。越二岭，首有亭当道，髹书“雪窦山”字。山势奥处，仰见天宇，其狭若在陷井；忽出林际，则廓然开朗，一瞬百里。次亭曰隐秀，翳万杉间，溪声绕亭址出山去。次亭曰寒华，多留题，不暇读；相对数步为漱玉亭，复泉，窦虽小，可汲，饮之甘。次大亭，值路所入，路析为两。先朝御书“应梦名山”其上，刻石其下，盖昭陵梦游绝境，诏图天下名山以进，兹山是也。左折松径，径达雪窦；自右折入，中道因桥为亭，曰锦镜，亭之下为圆池，径余十丈，横海棠环之，花时影注水涘，烂然疑乎锦，故名。度亭支径亦达寺，而缭曲。主僧少野，有诗声，具觞豆劳客，相与道钱塘故旧。止余宿；余度诘旦且雨，不果留。出寺右偏登千丈岩，流瀑自锦镜出，泻落绝壁下潭中，深不可计。林崖端，引手援树下顾，率目眩心悸。初若大练，触崖石，喷薄如急雪飞下，故其上为飞雪亭。憩亭上，时觉沾醉，清谈玄辩，触喉吻动欲发，无足与云者；坐念平生友，怅然久之。寺前秧田羡衍，山林所环，不异平地。然侧出见在下村落，相去已数百丈；仰见在山上峰峦，高复称此。次妙高台，危石突岩畔，俯视山址环凑，不见来路。周览诸山，或绀或苍；孟者，委弁者，蛟而跃、兽而踞者，覆不可殚状。远者晴岚上浮，若处子光绝溢出眉宇，未必有意，自然动人；凡陵登，胜观花焉。土人云，又有为小雪窦，为板锡寺，为四明洞天。余兴亦尽，不暇登陟矣。"}
{"title": "送应氏二首", "time": "魏晋", "author": "曹植", "themes": ["写景", "送别"], "content": "其一步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。其二清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄？宾饮不尽觞。爱至望苦深，岂不愧中肠？山川阻且远，别促会日长。愿为比翼鸟，施翮起高翔。"}
{"title": "相送", "time": "南北朝", "author": "何逊", "themes": ["送别", "写景", "惜别"], "content": "客心已百念，孤游重千里。江暗雨欲来，浪白风初起。"}
{"title": "伤心行", "time": "唐代", "author": "李贺", "themes": ["写景", "忧国忧民"], "content": "咽咽学楚吟，病骨伤幽素。秋姿白发生，木叶啼风雨。灯青兰膏歇，落照飞蛾舞。古壁生凝尘，羁魂梦中语。"}
{"title": "巫山高", "time": "唐代", "author": "李贺", "themes": ["写山", "写景"], "content": "碧丛丛，高插天，大江翻澜神曳烟。楚魂寻梦风飔然，晓风飞雨生苔钱。瑶姬一去一千年，丁香筇竹啼老猿。古祠近月蟾桂寒，椒花坠红湿云间。"}
{"title": "晚秋夜", "time": "唐代", "author": "白居易", "themes": ["写景"], "content": "碧空溶溶月华静，月里愁人吊孤影。花开残菊傍疏篱，叶下衰桐落寒井。塞鸿飞急觉秋尽，邻鸡鸣迟知夜永。凝情不语空所思，风吹白露衣裳冷。"}
{"title": "欲与元八卜邻先有是赠", "time": "唐代", "author": "白居易", "themes": ["写景", "友人"], "content": "平生心迹最相亲，欲隐墙东不为身。明月好同三径夜，绿杨宜作两家春。每因暂出犹思伴，岂得安居不择邻。可独终身数相见，子孙长作隔墙人。"}
{"title": "题扬州禅智寺", "time": "唐代", "author": "杜牧", "themes": ["写景", "孤独"], "content": "雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。"}
{"title": "题宣州开元寺水阁阁下宛溪夹溪居人", "time": "唐代", "author": "杜牧", "themes": ["写景", "怀古"], "content": "六朝文物草连空，天淡云闲今古同。鸟去鸟来山色里，人歌人哭水声中。深秋帘幕千家雨，落日楼台一笛风。惆怅无日见范蠡，参差烟树五湖东。"}
{"title": "咸阳城东楼 / 咸阳城西楼晚眺 / 西门", "time": "唐代", "author": "许浑", "themes": ["写景"], "content": "一上高城万里愁，蒹葭杨柳似汀洲。溪云初起日沉阁，山雨欲来风满楼。(沉通：沈)鸟下绿芜秦苑夕，蝉鸣黄叶汉宫秋。行人莫问当年事，故国东来渭水流。"}
{"title": "寄令狐郎中", "time": "唐代", "author": "李商隐", "themes": ["唐诗三百首", "写景", "思念", "友情"], "content": "嵩云秦树久离居，双鲤迢迢一纸书。休问梁园旧宾客，茂陵秋雨病相如。"}
{"title": "过五丈原 / 经五丈原", "time": "唐代", "author": "温庭筠", "themes": ["写景", "咏史怀古"], "content": "铁马云雕久绝尘，柳营高压汉营春。天清杀气屯关右，夜半妖星照渭滨。下国卧龙空寤主，中原逐鹿不由人。象床锦帐无言语，从此谯周是老臣。"}
{"title": "题卢处士山居 / 处士卢岵山居", "time": "唐代", "author": "温庭筠", "themes": ["写景", "写山"], "content": "西溪问樵客，遥识楚人家。古树老连石，急泉清露沙。千峰随雨暗，一径入云斜。日暮飞鸦集，满山荞麦花。"}
{"title": "宿江边阁 / 后西阁", "time": "唐代", "author": "杜甫", "themes": ["写景", "忧国忧民"], "content": "暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。"}
{"title": "小寒食舟中作", "time": "唐代", "author": "杜甫", "themes": ["寒食节", "忧国忧民", "写景"], "content": "佳辰强饮食犹寒，隐几萧条戴鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万余里，愁看直北是长安。"}
{"title": "江村即事", "time": "唐代", "author": "司空曙", "themes": ["写景", "乡村", "生活"], "content": "钓罢归来不系船，江村月落正堪眠。纵然一夜风吹去，只在芦花浅水边。"}
{"title": "山石", "time": "唐代", "author": "韩愈", "themes": ["唐诗三百首", "纪游", "写景", "抒情"], "content": "山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风吹衣。人生如此自可乐，岂必局束为人鞿？(鞿一作：靰)嗟哉吾党二三子，安得至老不更归。"}
{"title": "答张十一功曹", "time": "唐代", "author": "韩愈", "themes": ["写景", "抒情"], "content": "山净江空水见沙，哀猿啼处两三家。筼筜竞长纤纤笋，踯躅闲开艳艳花。未报君恩知死所，莫令炎瘴送生涯。吟君诗罢看双鬓，斗觉霜毛一半加。"}
{"title": "荆南夏夜水楼怀昭丘直上人云梦李莘", "time": "唐代", "author": "欧阳詹", "themes": ["写景", "抒情", "孤独"], "content": "无机成旅逸，中夜上江楼。云尽月如练，水凉风似秋。凫声闻梦泽，黛色上昭丘。不远人情在，良宵恨独游。"}
{"title": "别舍弟宗一", "time": "唐代", "author": "柳宗元", "themes": ["送别", "写景", "抒情"], "content": "零落残魂倍黯然，双垂别泪越江边。一身去国六千里，万死投荒十二年。桂岭瘴来云似墨，洞庭春尽水如天。欲知此后相思梦，长在荆门郢树烟。"}
{"title": "湘口馆潇湘二水所会", "time": "唐代", "author": "柳宗元", "themes": ["山水", "写景", "抒情"], "content": "九疑浚倾奔，临源委萦回。会合属空旷，泓澄停风雷。高馆轩霞表，危楼临山隈。兹辰始澄霁，纤云尽褰开。天秋日正中，水碧无尘埃。杳杳渔父吟，叫叫羁鸿哀。境胜岂不豫，虑分固难裁。升高欲自舒，弥使远念来。归流驶且广，泛舟绝沿洄。"}
{"title": "苏小小墓", "time": "唐代", "author": "李贺", "themes": ["写景", "抒情"], "content": "幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。"}
{"title": "浪淘沙九首", "time": "唐代", "author": "刘禹锡", "themes": ["写景", "抒情"], "content": "九曲黄河万里沙，浪淘风簸自天涯。如今直上银河去，同到牵牛织女家。洛水桥边春日斜，碧流轻浅见琼砂。无端陌上狂风疾，惊起鸳鸯出浪花。汴水东流虎眼文，清淮晓色鸭头春。君看渡口淘沙处，渡却人间多少人。鹦鹉洲头浪飐沙，青楼春望日将斜。衔泥燕子争归舍，独自狂夫不忆家。濯锦江边两岸花，春风吹浪正淘沙。女郎剪下鸳鸯锦，将向中流匹晚霞。日照澄洲江雾开，淘金女伴满江隈。美人首饰侯王印，尽是沙中浪底来。八月涛声吼地来，头高数丈触山回。须臾却入海门去，卷起沙堆似雪堆。莫道谗言如浪深，莫言迁客似沙沉。千淘万漉虽辛苦，吹尽狂沙始到金。流水淘沙不暂停，前波未灭后波生。令人忽忆潇湘渚，回唱迎神三两声。"}
{"title": "暮江吟", "time": "唐代", "author": "白居易", "themes": ["写景", "写水", "长江"], "content": "一道残阳铺水中，半江瑟瑟半江红。可怜九月初三夜，露似真珠月似弓。(真珠通珍珠)"}
{"title": "送温处士归黄山白鹅峰旧居", "time": "唐代", "author": "李白", "themes": ["写山", "写景", "送别"], "content": "黄山四千仞，三十二莲峰。丹崖夹石柱，菡萏金芙蓉。伊昔升绝顶，下窥天目4松。仙人炼玉处，羽化留馀踪。亦闻温伯雪，独往今相逢。采秀辞五岳，攀岩历万重。归休白鹅岭，渴饮丹砂井。凤吹我时来，云车尔当整。去去陵阳东，行行芳桂丛。回溪十六度，碧嶂尽晴空。他日还相访，乘桥蹑彩虹。"}
{"title": "早秋单父南楼酬窦公衡", "time": "唐代", "author": "李白", "themes": ["写景", "怀人"], "content": "白露见日灭，红颜随霜凋。别君若俯仰，春芳辞秋条。泰山嵯峨夏云在，疑是白波涨东海。散为飞雨川上来，遥帷却卷清浮埃。知君独坐青轩下，此时结念同所怀。我闭南楼看道书，幽帘清寂在仙居。曾无好事来相访，赖尔高文一起予。"}
{"title": "金陵望汉江", "time": "唐代", "author": "李白", "themes": ["长江", "写景", "抒情", "忧国忧民"], "content": "汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。"}
{"title": "大庭库", "time": "唐代", "author": "李白", "themes": ["写景", "抒情"], "content": "朝登大庭库，云物何苍然。莫辨陈郑火，空霾邹鲁烟。我来寻梓慎，观化入寥天。古木朔气多，松风如五弦。帝图终冥没，叹息满山川。"}
{"title": "与夏十二登岳阳楼", "time": "唐代", "author": "李白", "themes": ["地名", "写景", "喜悦"], "content": "楼观岳阳尽，川迥洞庭开。雁引愁心去，山衔好月来。云间连下榻，天上接行杯。醉后凉风起，吹人舞袖回。"}
{"title": "之广陵宿常二南郭幽居", "time": "唐代", "author": "李白", "themes": ["友情", "离别", "写景"], "content": "绿水接柴门，有如桃花源。忘忧或假草，满院罗丛萱。暝色湖上来，微雨飞南轩。故人宿茅宇，夕鸟栖杨园。还惜诗酒别，深为江海言。明朝广陵道，独忆此倾樽。"}
{"title": "夜下征虏亭", "time": "唐代", "author": "李白", "themes": ["写景"], "content": "船下广陵去，月明征虏亭。山花如绣颊，江火似流萤。"}
{"title": "寻高凤石门山中元丹丘", "time": "唐代", "author": "李白", "themes": ["写景"], "content": "寻幽无前期，乘兴不觉远。苍崖渺难涉，白日忽欲晚。未穷三四山，已历千万转。寂寂闻猿愁，行行见云收。高松来好月，空谷宜清秋。溪深古雪在，石断寒泉流。峰峦秀中天，登眺不可尽。丹丘遥相呼，顾我忽而哂。遂造穷谷间，始知静者闲。留欢达永夜，清晓方言还。"}
{"title": "哭晁卿衡", "time": "唐代", "author": "李白", "themes": ["写景", "惜别", "友情"], "content": "日本晁卿辞帝都，征帆一片绕蓬壶。明月不归沉碧海，白云愁色满苍梧。"}
{"title": "与高适薛据同登慈恩寺浮图", "time": "唐代", "author": "岑参", "themes": ["唐诗三百首", "写景"], "content": "塔势如涌出，孤高耸天宫。登临出世界，磴道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔凑似朝东。(凑一作：走；似一作：如)青槐夹驰道，宫馆何玲珑。(馆一作：观)秋色从西来，苍然满关中。五陵北原上，万古青濛濛。净理了可悟，胜因夙所宗。誓将挂冠去，觉道资无穷。"}
{"title": "登古邺城", "time": "唐代", "author": "岑参", "themes": ["写景", "怀古"], "content": "下马登邺城，城空复何见。东风吹野火，暮入飞云殿。城隅南对望陵台，漳水东流不复回。武帝宫中人去尽，年年春色为谁来。"}
{"title": "别董大二首", "time": "唐代", "author": "高适", "themes": ["写景", "抒情", "豪迈", "友情"], "content": "千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。"}
{"title": "阆水歌", "time": "唐代", "author": "杜甫", "themes": ["地方", "写景", "赞美", "抒情"], "content": "嘉陵江色何所似？石黛碧玉相因依。正怜日破浪花出，更复春从沙际归。巴童荡桨欹侧过，水鸡衔鱼来去飞。阆中胜事可肠断，阆州城南天下稀！"}
{"title": "曲江二首", "time": "唐代", "author": "杜甫", "themes": ["暮春", "写景"], "content": "一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。"}
{"title": "芙蓉楼送辛渐二首", "time": "唐代", "author": "王昌龄", "themes": ["送别", "友情", "写景", "抒情"], "content": "寒雨连江夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。"}
{"title": "送刘昱", "time": "唐代", "author": "李颀", "themes": ["写景", "送别"], "content": "八月寒苇花，秋江浪头白。北风吹五两，谁是浔阳客。鸬鹚山头微雨晴，扬州郭里暮潮生。行人夜宿金陵渚，试听沙边有雁声。"}
{"title": "少室雪晴送王宁", "time": "唐代", "author": "李颀", "themes": ["离别", "写景"], "content": "少室众峰几峰别，一峰晴见一峰雪。隔城半山连青松，素色峨峨千万重。过景斜临不可道，白云欲尽难为容。行人与我玩幽境，北风切切吹衣冷。惜别浮桥驻马时，举头试望南山岭。"}
{"title": "重送裴郎中贬吉州", "time": "唐代", "author": "刘长卿", "themes": ["送别", "写景", "抒情"], "content": "猿啼客散暮江头，人自伤心水自流。同作逐臣君更远，青山万里一孤舟。"}
{"title": "酬李穆见寄", "time": "唐代", "author": "刘长卿", "themes": ["写景", "抒情"], "content": "孤舟相访至天涯，万转云山路更赊。欲扫柴门迎远客，青苔黄叶满贫家。"}
{"title": "晚春归山居题窗前竹 / 暮春归故山草堂诗", "time": "唐代", "author": "钱起", "themes": ["写景", "抒情"], "content": "谷口春残黄鸟稀，辛夷花尽杏花飞。(谷口一作：溪上)始怜幽竹山窗下，不改清阴待我归。"}
{"title": "宿业师山房期丁大不至 / 宿业师山房待丁大不至", "time": "唐代", "author": "孟浩然", "themes": ["唐诗三百首", "写景"], "content": "夕阳度西岭，群壑倏已暝。松月生夜凉，风泉满清听。樵人归欲尽，烟鸟栖初定。之子期宿来，孤琴候萝径。"}
{"title": "南归阻雪", "time": "唐代", "author": "孟浩然", "themes": ["写景", "怀才不遇"], "content": "我行滞宛许，日夕望京豫。旷野莽茫茫，乡山在何处。孤烟村际起，归雁天边去。积雪覆平皋，饥鹰捉寒兔。少年弄文墨，属意在章句。十上耻还家，裴回守归路。"}
{"title": "清明即事", "time": "唐代", "author": "孟浩然", "themes": ["清明节", "写景", "怀人"], "content": "帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。"}
{"title": "夜归鹿门山歌 / 夜归鹿门歌", "time": "唐代", "author": "孟浩然", "themes": ["唐诗三百首", "写景"], "content": "山寺钟鸣昼已昏，渔梁渡头争渡喧。人随沙岸向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人自来去。"}
{"title": "洛中访袁拾遗不遇", "time": "唐代", "author": "孟浩然", "themes": ["写景", "感伤"], "content": "洛阳访才子，江岭作流人。闻说梅花早，何如北地春。"}
{"title": "相和歌辞·采莲曲", "time": "唐代", "author": "贺知章", "themes": ["写景", "抒情"], "content": "稽山罢雾郁嵯峨，镜水无风也自波。莫言春度芳菲尽，别有中流采芰荷。"}
{"title": "游九龙潭", "time": "唐代", "author": "武则天", "themes": ["山水", "写景", "思乡"], "content": "山窗游玉女，涧户对琼峰。岩顶翔双凤，潭心倒九龙。酒中浮竹叶，杯上写芙蓉。故验家山赏，惟有风入松。"}
{"title": "宫中题", "time": "唐代", "author": null, "themes": ["写景", "抒情", "苦闷"], "content": "辇路生春草，上林花发时。凭高何限意，无复侍臣知。"}
{"title": "宿建德江", "time": "唐代", "author": "孟浩然", "themes": ["唐诗三百首", "写景", "月亮", "写水", "思乡"], "content": "移舟泊烟渚，日暮客愁新。野旷天低树，江清月近人。"}
{"title": "幸蜀西至剑门", "time": "唐代", "author": "李隆基", "themes": ["写景", "议论"], "content": "剑阁横云峻，銮舆出狩回。翠屏千仞合，丹嶂五丁开。灌木萦旗转，仙云拂马来。乘时方在德，嗟尔勒铭才。"}
{"title": "菁菁者莪", "time": "先秦", "author": null, "themes": ["诗经", "写景", "爱情"], "content": "菁菁者莪，在彼中阿。既见君子，乐且有仪。菁菁者莪，在彼中沚。既见君子，我心则喜。菁菁者莪，在彼中陵。既见君子，锡我百朋。泛泛杨舟，载沉载浮。既见君子，我心则休。"}
{"title": "竹枝词·山桃红花满上头", "time": "唐代", "author": "刘禹锡", "themes": ["宋词三百首", "写景", "桃花", "爱情"], "content": "山桃红花满上头，蜀江春水拍山流。花红易衰似郎意，水流无限似侬愁。"}
{"title": "旅寓安南", "time": "唐代", "author": "杜审言", "themes": ["写景", "思乡"], "content": "交趾殊风候，寒迟暖复催。仲冬山果熟，正月野花开。积雨生昏雾，轻霜下震雷。故乡逾万里，客思倍从来。"}
{"title": "奉和九日幸临渭亭登高应制", "time": "唐代", "author": "赵彦昭", "themes": ["重阳节", "写景", "抒情"], "content": "秋豫凝仙览，宸游转翠华。呼鹰下鸟路，戏马出龙沙。紫菊宜新寿，丹萸辟旧邪。须陪长久宴，岁岁奉吹花。"}
{"title": "春夜竹亭赠钱少府归蓝田", "time": "唐代", "author": "王维", "themes": ["写景", "隐居"], "content": "夜静群动息，时闻隔林犬。却忆山中时，人家涧西远。羡君明发去，采蕨轻轩冕。"}
{"title": "归嵩山作", "time": "唐代", "author": "王维", "themes": ["唐诗三百首", "山水", "写景", "抒情"], "content": "清川带长薄，车马去闲闲。流水如有意，暮禽相与还。荒城临古渡，落日满秋山。迢递嵩高下，归来且闭关。"}
{"title": "鹿柴", "time": "唐代", "author": "王维", "themes": ["唐诗三百首", "写山", "写景"], "content": "空山不见人，但闻人语响。返景入深林，复照青苔上。"}
{"title": "送别", "time": "唐代", "author": "王维", "themes": ["唐诗三百首", "友情", "送别", "写景", "抒情"], "content": "下马饮君酒，问君何所之？君言不得意，归卧南山陲。但去莫复问，白云无尽时。"}
{"title": "临湖亭", "time": "唐代", "author": "王维", "themes": ["写景", "抒情"], "content": "轻舸迎上客，悠悠湖上来。当轩对尊酒，四面芙蓉开。(一作对樽酒)"}
{"title": "白石滩", "time": "唐代", "author": "王维", "themes": ["写景"], "content": "清浅白石滩，绿蒲向堪把。家住水东西，浣纱明月下。"}
{"title": "听流人水调子", "time": "唐代", "author": "王昌龄", "themes": ["写景", "音乐"], "content": "孤舟微月对枫林，分付鸣筝与客心。岭色千重万重雨，断弦收与泪痕深。"}
{"title": "送魏二", "time": "唐代", "author": "王昌龄", "themes": ["写景", "送别", "友情"], "content": "醉别江楼橘柚香，江风引雨入舟凉。忆君遥在潇湘月，愁听清猿梦里长。"}
{"title": "唐禅社首乐章·顺和", "time": "唐代", "author": "贺知章", "themes": ["写景", "叙事", "抒情"], "content": "至哉含柔德，万物资以生。常顺称厚载，流谦通变盈。圣心事能察，增广陈厥诚。黄祇僾如在，泰折俟咸亨。"}
{"title": "奉和九日幸临渭亭登高应制得枝字", "time": "唐代", "author": "韦安石", "themes": ["重阳节", "写景", "抒情"], "content": "重九开秋节，得一动宸仪。金风飘菊蕊，玉露泫萸枝。睿览八纮外，天文七曜披。临深应在即，居高岂忘危。"}
{"title": "十月梅花书赠", "time": "唐代", "author": "卢僎", "themes": ["写景", "叙事", "抒情", "议论"], "content": "君不见巴乡气候与华别，年年十月梅花发。上苑今应雪作花，宁知此地花为雪。自从迁播落黔巴，三见江上开新花。故园风花虚洛汭，穷峡凝云度岁华。花情纵似河阳好，客心倍伤边候早。春候飒惊楼上梅，霜威未落江潭草。江水侵天去不还，楼花覆帘空坐攀。一向花前看白发，几回梦里忆红颜。红颜白发云泥改，何异桑田移碧海。却想华年故国时，唯馀一片空心在。空心吊影向谁陈，云台仙阁旧游人。傥知巴树连冬发，应怜南国气长春。"}
{"title": "夜宿七盘岭", "time": "唐代", "author": "沈佺期", "themes": ["写景", "孤独", "思乡"], "content": "独游千里外，高卧七盘西。晓月临窗近，天河入户低。芳春平仲绿，清夜子规啼。浮客空留听，褒城闻曙鸡。"}
{"title": "和张燕公湘中九日登高", "time": "唐代", "author": null, "themes": ["重阳节", "写景", "抒情"], "content": "重阳初启节，无射正飞灰。寂寞风蝉至，连翩霜雁来。山棠红叶下，岸菊紫花开。今日桓公座，多愧孟嘉才。"}
{"title": "幽州夜饮", "time": "唐代", "author": "张说", "themes": ["边塞", "写景"], "content": "凉风吹夜雨，萧瑟动寒林。正有高堂宴，能忘迟暮心？军中宜剑舞，塞上重笳音。不作边城将，谁知恩遇深！"}
{"title": "春夜别友人二首·其二", "time": "唐代", "author": "陈子昂", "themes": ["友人", "离别", "写景", "愁绪"], "content": "紫塞白云断，青春明月初。对此芳樽夜，离忧怅有馀。清冷花露满，滴沥檐宇虚。怀君欲何赠，愿上大臣书。"}
{"title": "人日侍宴大明宫恩赐彩缕人胜应制", "time": "唐代", "author": "李峤", "themes": ["写景"], "content": "披襟乘石磴，列籍俯春泉。兰气熏山酌，松声韵野弦。影飘垂叶外，香度落花前。兴洽林塘晚，重岩起夕烟。"}
{"title": "滕王阁诗", "time": "唐代", "author": "王勃", "themes": ["写景", "怀古"], "content": "滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。"}
{"title": "重别薛华", "time": "唐代", "author": "王勃", "themes": ["写景", "抒情"], "content": "明月沉珠浦，秋风濯锦川。楼台临绝岸，洲渚亘长天。旅泊成千里，栖遑共百年。穷途唯有泪，还望独潸然。"}
{"title": "早发始兴江口至虚氏村作", "time": "唐代", "author": "宋之问", "themes": ["写景", "抒情"], "content": "候晓逾闽嶂，乘春望越台。宿云鹏际落，残月蚌中开。薜荔摇青气，桄榔翳碧苔。桂香多露裛，石响细泉回。抱叶玄猿啸，衔花翡翠来。南中虽可悦，北思日悠哉。鬒发俄成素，丹心已作灰。何当首归路，行剪故园莱。"}
{"title": "寒食还陆浑别业", "time": "唐代", "author": "宋之问", "themes": ["寒食节", "写景", "抒情"], "content": "洛阳城里花如雪，陆浑山中今始发。旦别河桥杨柳风，夕卧伊川桃李月。伊川桃李正芳新，寒食山中酒复春。野老不知尧舜力，酣歌一曲太平人。"}
{"title": "奉和咏风应魏王教", "time": "唐代", "author": "虞世南", "themes": ["写景"], "content": "逐舞飘轻袖，传歌共绕梁。动枝生乱影，吹花送远香。"}
{"title": "入朝洛堤步月", "time": "唐代", "author": "上官仪", "themes": ["地名", "写景"], "content": "脉脉广川流，驱马历长洲。鹊飞山月曙，蝉噪野风秋。"}
{"title": "舟中夜起", "time": "宋代", "author": "苏轼", "themes": ["夜晚", "写景"], "content": "微风萧萧吹菰蒲，开门看雨月满湖。舟人水鸟两同梦，大鱼惊窜如奔狐。夜深人物不相管，我独形影相嬉娱。暗潮生渚吊寒蚓，落月挂柳看悬蛛。此生忽忽忧患里，清境过眼能须臾。鸡鸣钟动百鸟散，船头击鼓还相呼。"}
{"title": "大风留金山两日", "time": "宋代", "author": "苏轼", "themes": ["写景", "抒情", "人生"], "content": "塔上一铃独自语，明日颠风当断渡。朝来白浪打苍崖，倒射轩窗作飞雨。龙骧万斛不敢过，渔舟一叶従掀舞。细思城市有底忙，却笑蛟龙为谁怒。无事久留童仆怪，此风聊得妻孥忏。潜山道人独何事，半夜不眠听粥鼓。"}
{"title": "泗州僧伽塔", "time": "宋代", "author": "苏轼", "themes": ["写景", "抒情"], "content": "我昔南行舟击汴，逆风三日沙吹面。舟人共劝祷灵塔，香火未收旗脚转。回头顷刻失长桥，却到龟山未朝饭。至人无心何厚薄，我自怀私欣所便。耕田欲雨刈欲晴，去得顺风来者怨。若使人人祷辄遂，告物应须日千变。我今身世两悠悠，去无所逐来无恋。得行固愿留不恶，每到有求神亦倦。退之旧云三百尺，澄观所营今已换。不嫌俗士污丹梯，一看云山绕淮甸。"}
{"title": "野色", "time": "宋代", "author": "范仲淹", "themes": ["写景", "自然", "乐观", "旷达"], "content": "非烟亦非雾，幂幂映楼台。白鸟忽点破，残阳还照开。肯随芳草歇，疑逐远帆来。谁会山公意？登高醉始回。"}
{"title": "和答登封王晦之登楼见寄", "time": "宋代", "author": "黄庭坚", "themes": ["写景", "抒情"], "content": "县楼三十六峰寒，王粲登临独倚阑。清坐一番春雨歇，相思千里夕阳残。诗来嗟我不同醉，别後喜君能自宽。举目尽妨人作乐，几时归得钓鲵桓。"}
{"title": "洛阳春·雪", "time": "清代", "author": "纳兰性德", "themes": ["写景", "写雪", "怀人"], "content": "密洒征鞍无数。冥迷远树。乱山重叠杳难分，似五里、蒙蒙雾。惆怅琐窗深处。湿花轻絮。当时悠飏得人怜，也都是、浓香助。"}
{"title": "泗州东城晚望", "time": "宋代", "author": "秦观", "themes": ["写景", "抒情", "山水"], "content": "渺渺孤城白水环，舳舻人语夕霏间。林梢一抹青如画，应是淮流转处山。"}
{"title": "池口风雨留三日", "time": "宋代", "author": "黄庭坚", "themes": ["写景", "抒情", "怀才不遇"], "content": "孤城三日风吹雨，小市人家只菜蔬。水远山长双属玉，身闲心苦一舂锄。翁从旁舍来收网，我适临渊不羡鱼。俯仰之间已陈迹，暮窗归了读残书。"}
{"title": "次韵伯氏长芦寺下", "time": "宋代", "author": "黄庭坚", "themes": ["纪游", "写景", "抒情"], "content": "风从落帆休，天与大江平。僧坊昼亦静，钟磬寒逾清。淹留属暇日，植杖数连甍。颇与幽子逢，煮茗当酒倾。携手霜木末，朱栏见潮生。樯移永正县，鸟度建康城。薪者得树鸡，羹盂味南烹。香秔炊白玉，饱饭愧闲行。业祠思归乐，吟弄夕阳明。思归诚独乐，薇蕨渐春荣。"}
{"title": "秋思寄子由", "time": "宋代", "author": "黄庭坚", "themes": ["写景", "抒怀", "仕途", "感慨"], "content": "黄落山川知晚秋，小虫催女献功裘。老松阅世卧云壑，挽著沧江无万牛。"}
{"title": "蝶恋花·出塞", "time": "清代", "author": "纳兰性德", "themes": ["咏史怀古", "豪放", "边塞", "写景"], "content": "今古河山无定据。画角声中，牧马频来去。满目荒凉谁可语？西风吹老丹枫树。从前幽怨应无数。铁马金戈，青冢黄昏路。一往情深深几许？深山夕照深秋雨。"}
{"title": "泛吴松江", "time": "宋代", "author": "王禹偁", "themes": ["写景", "抒情", "政治", "仕途", "厌恶"], "content": "苇蓬疏薄漏斜阳，半日孤吟未过江。唯有鹭鸶知我意，时时翘足对船窗。"}
{"title": "端午遍游诸寺得禅字", "time": "宋代", "author": "苏轼", "themes": ["端午节", "纪游", "写景"], "content": "肩舆任所适，遇胜辄留连。焚香引幽步，酌茗开静筵。微雨止还作，小窗幽更妍。盆山不见日，草木自苍然。忽登最高塔，眼界穷大千。卞峰照城郭，震泽浮云天。深沉既可喜，旷荡亦所便。幽寻未云毕，墟落生晚烟。归来记所历，耿耿清不眠。道人亦未寝，孤灯同夜禅。"}
{"title": "浣溪沙·舟泊东流", "time": "清代", "author": "薛时雨", "themes": ["婉约", "写景"], "content": "一幅云蓝一叶舟，隔江山色镜中收。夕阳芳草满汀洲。客里莺花繁似锦，春来情思腻于油。兰桡扶梦驻东流。"}
{"title": "过百家渡四绝句", "time": "宋代", "author": "杨万里", "themes": ["写景", "田园", "生活", "喜爱"], "content": "出得城来事事幽，涉湘半济值渔舟。也知渔父趁鱼急，翻著春衫不裹头。园花落尽路花开，白白红红各自媒。莫道早行奇绝处，四方八面野香来。柳子祠前春已残，新晴特地著春寒。疏篱不与花为护，只为蜘蛛作网竿。一晴一雨路乾湿，半淡半浓山迭重。远草坪中见牛背，新秧疏处有人踪。"}
{"title": "菩萨蛮·黄云紫塞三千里", "time": "清代", "author": "纳兰性德", "themes": ["边塞", "写景", "抒情", "孤寂", "思乡"], "content": ""}
{"title": "酒泉子·罗带惹香", "time": "唐代", "author": "温庭筠", "themes": ["写景", "抒情", "相思", "孤寂"], "content": ""}
{"title": "白洋潮", "time": "明代", "author": "张岱", "themes": ["写景"], "content": "故事，三江看潮，实无潮看。午后喧传曰：“今年暗涨潮。”岁岁如之。庚辰八月，吊朱恒岳少师至白洋，陈章侯、祁世培同席。海塘上呼看潮，余遄往，章侯、世培踵至。立塘上，见潮头一线，从海宁而来，直奔塘上。稍近，则隐隐露白，如驱千百群小鹅擘翼惊飞。渐近，喷沫溅花，蹴起如百万雪狮，蔽江而下，怒雷鞭之，万首镞镞，无敢后先。再近，则飓风逼之，势欲拍岸而上。看者辟易，走避塘下。潮到塘，尽力一礴，水击射，溅起数丈，著面皆湿。旋卷而右，龟山一挡，轰怒非常，炝碎龙湫，半空雪舞。看之惊眩，坐半日，颜始定。先辈言：浙江潮头，自龛、赭两山漱激而起。白洋在两山外，潮头更大，何耶？"}
{"title": "忆钱塘江", "time": "宋代", "author": "李觏", "themes": ["写景"], "content": "昔年乘醉举归帆，隐隐山前日半衔。好是满江涵返照，水仙齐著淡红衫。"}
{"title": "与顾章书", "time": "南北朝", "author": "吴均", "themes": ["自然", "写景", "抒情"], "content": "仆去月谢病，还觅薜萝。梅溪之西，有石门山者，森壁争霞，孤峰限日；幽岫含云，深溪蓄翠；蝉吟鹤唳，水响猿啼，英英相杂，绵绵成韵。既素重幽居，遂葺宇其上。幸富菊花，偏饶竹实。山谷所资，于斯已办。仁智之乐，岂徒语哉！"}
{"title": "初见嵩山", "time": "宋代", "author": "张耒", "themes": ["写景", "抒情", "喜悦"], "content": "年来鞍马困尘埃，赖有青山豁我怀。日暮北风吹雨去，数峰清瘦出云来。"}
{"title": "别匡山", "time": "唐代", "author": "李白", "themes": ["写景", "抒怀"], "content": ""}
{"title": "天目", "time": "明代", "author": "袁宏道", "themes": ["写景", "写山", "记游"], "content": "天目幽邃奇古不可言，由庄至颠，可二十余里。凡山深辟者多荒凉，峭削者鲜迂曲；貌古则鲜妍不足，骨大则玲珑绝少，以至山高水乏，石峻毛枯：凡此皆山之病。天目盈山皆壑，飞流淙淙，若万匹缟，一绝也。石色苍润，石骨奥巧，石径曲折，石壁竦峭，二绝也。虽幽谷县岩，庵宇皆精，三绝也。余耳不喜雷，而天目雷声甚小，听之若婴儿声，四绝也。晓起看云，在绝壑下，白净如绵，奔腾如浪，尽大地作琉璃海，诸山尖出云上若萍，五绝也。然云变态最不常，其观奇甚，非山居久者不能悉其形状。山树大者，几四十围，松形如盖，高不逾数尺，一株直万余钱，六绝也。头茶之香者，远胜龙井，笋味类绍兴破塘，而清远过之，七绝也。余谓大江之南，修真栖隐之地，无逾此者，便有出缠结室之想矣。宿幻住之次日，晨起看云，巳后登绝顶，晚宿高峰死关。次日，由活埋庵寻旧路而下。数日晴霁甚，山僧以为异，下山率相贺。山中僧四百余人，执礼甚恭，争以饭相劝。临行，诸僧进曰：“荒山僻小，不足当巨目，奈何?”余曰：“天目山某等亦有些子分，山僧不劳过谦，某亦不敢面誉。”因大笑而别。"}
{"title": "春江花月夜二首", "time": "隋代", "author": "杨广", "themes": ["写景", "月亮", "写水"], "content": "暮江平不动，春花满正开。流波将月去，潮水带星来。夜露含花气，春潭漾月晖。汉水逢游女，湘川值二妃。"}
{"title": "采桑子·谢家庭院残更立", "time": "清代", "author": "纳兰性德", "themes": ["写景", "抒情", "思念", "孤寂"], "content": ""}
{"title": "望江南·闲梦远", "time": "五代", "author": "李煜", "themes": ["写景", "抒情", "思念", "故国"], "content": ""}
{"title": "冷泉亭", "time": "宋代", "author": null, "themes": ["写景"], "content": ""}
{"title": "潼关", "time": "近现代", "author": "谭嗣同", "themes": ["地方", "写景"], "content": ""}
{"title": "过平舆怀李子先时在并州", "time": "宋代", "author": "黄庭坚", "themes": ["写景", "抒情", "劝诫", "隐居"], "content": ""}
{"title": "晚泊", "time": "宋代", "author": "陆游", "themes": ["写景", "抒情", "乘船"], "content": ""}
{"title": "浪淘沙·红影湿幽窗", "time": "清代", "author": "纳兰性德", "themes": ["写景", "抒情", "思念", "怀人"], "content": ""}
{"title": "菩萨蛮·为春憔悴留春住", "time": "清代", "author": "纳兰性德", "themes": ["写景", "伤春"], "content": ""}
{"title": "菩萨蛮·榛荆满眼山城路", "time": "清代", "author": "纳兰性德", "themes": ["写景", "思乡", "抒情"], "content": ""}
{"title": "梦江南·昏鸦尽", "time": "清代", "author": "纳兰性德", "themes": ["写景", "抒情", "伤感", "相思"], "content": ""}
{"title": "好事近·马首望青山", "time": "清代", "author": "纳兰性德", "themes": ["写景", "抒情", "悲怆"], "content": ""}
{"title": "于中好·谁道阴山行路难", "time": "清代", "author": "纳兰性德", "themes": ["边塞", "写景", "抒情", "豪迈"], "content": ""}
{"title": "朝中措·蜀弦秦柱不关情", "time": "清代", "author": "纳兰性德", "themes": ["惜春", "写景", "抒情"], "content": ""}
{"title": "于中好·小构园林寂不哗", "time": "清代", "author": "纳兰性德", "themes": ["写景", "隐居", "闲适", "生活"], "content": ""}
{"title": "和淮上遇便风", "time": "宋代", "author": "苏舜钦", "themes": ["写景", "抒怀", "志向", "向往", "自由"], "content": ""}
{"title": "忆江南·宿双林禅院有感", "time": "清代", "author": "纳兰性德", "themes": ["抒情", "写景", "怀人", "亡妻"], "content": ""}
{"title": "清平乐·发汉儿村题壁", "time": "清代", "author": "纳兰性德", "themes": ["写景", "抒情", "思乡", "孤寂"], "content": ""}
{"title": "玉连环影·何处", "time": "清代", "author": "纳兰性德", "themes": ["写景", "抒情", "怀人"], "content": ""}
{"title": "天仙子·渌水亭秋夜", "time": "清代", "author": "纳兰性德", "themes": ["写景", "抒情", "悠然"], "content": ""}
{"title": "杳杳寒山道", "time": "唐代", "author": "寒山", "themes": ["写景", "抒情"], "content": "杳杳寒山道，落落冷涧滨。啾啾常有鸟，寂寂更无人。淅淅风吹面，纷纷雪积身。朝朝不见日，岁岁不知春。"}
{"title": "众星罗列夜明深", "time": "唐代", "author": "寒山", "themes": ["写景", "抒情", "夜晚", "月亮"], "content": "众星罗列夜明深，岩点孤灯月未沉。圆满光华不磨莹，挂在青天是我心。"}
{"title": "葛溪驿", "time": "宋代", "author": "王安石", "themes": ["写景", "抒情", "羁旅", "思乡"], "content": "缺月昏昏漏未央，一灯明灭照秋床。病身最觉风露早，归梦不知山水长。坐感岁时歌慷慨，起看天地色凄凉。鸣蝉更乱行人耳，正抱疏桐叶半黄。"}
{"title": "午枕", "time": "宋代", "author": "王安石", "themes": ["生活", "写景"], "content": "午枕花前簟欲流，日催红影上帘钩。窥人鸟唤悠扬梦，隔水山供宛转愁。"}
{"title": "次石湖书扇韵", "time": "宋代", "author": "姜夔", "themes": ["写景", "写人", "赞美"], "content": ""}
{"title": "浣溪沙·残雪凝辉冷画屏", "time": "清代", "author": "纳兰性德", "themes": ["写景", "抒情"], "content": "残雪凝辉冷画屏，落梅横笛已三更，更无人处月胧明。我是人间惆怅客，知君何事泪纵横，断肠声里忆平生。"}
{"title": "十七日观潮", "time": "宋代", "author": "陈师道", "themes": ["写景", "地名"], "content": "漫漫平沙走白虹，瑶台失手玉杯空。晴天摇动清江底，晚日浮沉急浪中。"}
{"title": "右溪记", "time": "唐代", "author": "元结", "themes": ["写景", "抒情", "怀才不遇"], "content": "道州城西百余步，有小溪。南流数十步，合营溪。水抵两岸，悉皆怪石，欹嵌盘曲，不可名状。清流触石，洄悬激注；佳木异竹，垂阴相荫。此溪若在山野之上，则宜逸民退士之所游处；在人间，则可为都邑之胜境，静者之林亭。而置州以来，无人赏爱；徘徊溪上，为之怅然。乃疏凿芜秽，俾为亭宇；植松与桂，兼之香草，以裨形胜。为溪在州右，遂命之曰右溪。刻铭石上，彰示来者。"}
{"title": "长门赋·并序", "time": "两汉", "author": "司马相如", "themes": [], "content": "夫何一佳人兮，步逍遥以自虞。魂逾佚而不反兮，形枯槁而独居。言我朝往而暮来兮，饮食乐而忘人。心慊移而不省故兮，交得意而相亲。伊予志之慢愚兮，怀贞悫之懽心。愿赐问而自进兮，得尚君之玉音。奉虚言而望诚兮，期城南之离宫。修薄具而自设兮，君曾不肯乎幸临。廓独潜而专精兮，天漂漂而疾风。登兰台而遥望兮，神怳怳而外淫。浮云郁而四塞兮，天窈窈而昼阴。雷殷殷而响起兮，声象君之车音。飘风回而起闺兮，举帷幄之襜襜。桂树交而相纷兮，芳酷烈之訚訚。孔雀集而相存兮，玄猨啸而长吟。翡翠胁翼而来萃兮，鸾凤翔而北南。心凭噫而不舒兮，邪气壮而攻中。下兰台而周览兮，步从容于深宫。正殿块以造天兮，郁并起而穹崇。间徙倚于东厢兮，观夫靡靡而无穷。挤玉户以撼金铺兮，声噌吰而似钟音。刻木兰以为榱兮，饰文杏以为梁。罗丰茸之游树兮，离楼梧而相撑。施瑰木之欂栌兮，委参差以槺梁。时仿佛以物类兮，象积石之将将。五色炫以相曜兮，烂耀耀而成光。致错石之瓴甓兮，象瑇瑁之文章。张罗绮之幔帷兮，垂楚组之连纲。抚柱楣以从容兮，览曲台之央央。白鹤噭以哀号兮，孤雌跱于枯杨。日黄昏而望绝兮，怅独托于空堂。悬明月以自照兮，徂清夜于洞房。援雅琴以变调兮，奏愁思之不可长。案流徵以却转兮，声幼妙而复扬。贯历览其中操兮，意慷慨而自卬。左右悲而垂泪兮，涕流离而从横。舒息悒而增欷兮，蹝履起而彷徨。揄长袂以自翳兮，数昔日之諐殃。无面目之可显兮，遂颓思而就床。抟芬若以为枕兮，席荃兰而茝香。忽寝寐而梦想兮，魄若君之在旁。惕寤觉而无见兮，魂迋迋若有亡。众鸡鸣而愁予兮，起视月之精光。观众星之行列兮，毕昴出于东方。望中庭之蔼蔼兮，若季秋之降霜。夜曼曼其若岁兮，怀郁郁其不可再更。澹偃蹇而待曙兮，荒亭亭而复明。妾人窃自悲兮，究年岁而不敢忘。"}
{"title": "浪淘沙·一泊沙来一泊去", "time": "唐代", "author": "白居易", "themes": ["写景", "抒情"], "content": "一泊沙来一泊去，一重浪灭一重生。相搅相淘无歇日，会教山海一时平。"}
{"title": "浪淘沙·白浪茫茫与海连", "time": "唐代", "author": "白居易", "themes": ["写景", "抒情"], "content": "白浪茫茫与海连，平沙浩浩四无边。暮去朝来淘不住，遂令东海变桑田。"}
{"title": "浪淘沙·青草湖中万里程", "time": "唐代", "author": "白居易", "themes": ["写景", "孤独"], "content": "青草湖中万里程，黄梅雨里一人行。愁见滩头夜泊处，风翻暗浪打船声。"}
{"title": "南楼令·古木向人秋", "time": "清代", "author": "纳兰性德", "themes": ["边塞", "写景", "怀人", "相思"], "content": "古木向人秋，惊蓬掠鬓稠。是重阳、何处堪愁。记得当年惆怅事，正风雨，下南楼。断梦几能留，香魂一哭休。怪凉蝉、空满衾禂。霜落鸟啼浑不睡，偏想出，旧风流。"}
{"title": "浪淘沙·望海", "time": "清代", "author": "纳兰性德", "themes": ["写景", "边塞"], "content": "蜃阙半模糊，踏浪惊呼。任将蠡测笑江湖。沐日光华还浴月，我欲乘桴。钓得六鳖无。竿拂珊瑚。桑田清浅问麻姑。水气浮天天接水，那是蓬壶。"}
{"title": "菩萨蛮·飘蓬只逐惊飙转", "time": "清代", "author": "纳兰性德", "themes": ["写景", "伤怀"], "content": "飘蓬只逐惊飙转，行人过尽烟光远。立马认河流，茂陵风雨秋。寂寥行殿索，梵呗琉璃火。塞雁与宫鸦，山深日易斜。"}
{"title": "台城路·白狼河北秋偏早", "time": "清代", "author": "纳兰性德", "themes": ["边塞", "写景", "惆怅", "伤感"], "content": "白狼河北秋偏早，星桥又迎河鼓。清漏频移，微云欲湿，正是金风玉露。两眉愁聚。待归踏榆花，那时才诉。只恐重逢，明明相视更无语。人间别离无数，向瓜果筵前，碧天凝伫，连理千花，相思一叶，毕竟随风何处。羁栖良苦，算未抵空房，冷香啼曙。令夜天孙，笑人愁似许。"}
{"title": "满江红·为问封姨", "time": "清代", "author": "纳兰性德", "themes": ["边塞", "写景", "怀人", "愁苦"], "content": "为问封姨，何事却、排空卷地。又不是、江南春好，妒花天气。叶尽归鸦栖未得，带垂惊燕飘还起。甚天公、不肯惜愁人，添憔悴。搅一霎，灯前睡。听半晌，心如醉。倩碧纱遮断，画屏深翠。只影凄清残烛下，离魂飘缈秋空里。总随他、泊粉与飘香，真无谓。"}
{"title": "桃话冷落", "time": "明代", "author": null, "themes": ["写景"], "content": "桃花冷落被风飘，飘落残花过小桥。桥下金鱼双戏水，水边小鸟理新毛。毛衣未湿黄梅雨，雨滴江梨分外娇。娇姿常伴垂杨柳，柳外双飞紫燕高。高阁佳人吹玉笛，笛边鸾线挂丝绦。绦丝玲珑香佛手，手中有扇望河潮。潮平两岸风帆稳，稳坐舟中且慢摇。摇入西河天将晚，晚窗寂寞叹无聊。聊推纱窗观冷落，落云渺渺被水敲，敲门借问天台路，路过小桥有断桥，桥边种碧桃。"}
{"title": "百丈山记", "time": "宋代", "author": "朱熹", "themes": ["写景", "山水"], "content": "登百丈山三里许，右俯绝壑，左控垂崖，垒石为磴，十余级乃得度。山之胜，盖自此始。循磴而东，即得小涧。石梁跨于其上。皆苍藤古木，虽盛夏亭午无暑气。水皆清澈，自高淙下，其声溅溅然。度石梁，循两崖曲折而上，得山门。小屋三间，不能容十许人，然前瞰涧水，后临石池，风来两峡间，终日不绝。门内跨池又为石梁。度而北，蹑石梯，数级入庵。庵才老屋数间，卑庳迫隘，无足观。独其西阁为胜。水自西谷中循石罅奔射出阁下，南与东谷水并注池中。自池而出，乃为前所谓小涧者。阁据其上流，当水石峻激相搏处，最为可玩。乃壁其后，无所睹。独夜卧其上，则枕席之下，终夕潺潺23。久而益悲，为可爱耳。出山门而东十许步，得石台。下临峭岸，深昧险绝。于林薄间东南望，见瀑布自前岩穴瀵涌而出，投空下数十尺。其沫乃如散珠喷雾，目光烛之，璀璨夺目，不可正视。台当山西南缺，前揖芦山，一峰独秀出，而数百里间峰峦高下亦皆历历在眼。日薄西山，余光横照，紫翠重迭，不可殚数。旦起下视，白云满川，如海波起伏。而远近诸山出其中者，皆若飞浮来往。或涌或没，顷刻万变。台东径断，乡人凿石容磴以度，而作神祠于其东，水旱祷焉。畏险者或不敢度。然山之可观者，至是则亦穷矣。余与刘充父、平父、吕叔敬、表弟徐周宾游之。既皆赋诗以纪其胜，余又叙次其详如此。而其最可观者，石磴、小涧、山门、石台、西阁、瀑布也。因各别为小诗以识其处，呈同游诸君。又以告夫欲往而未能者。"}
{"title": "过小孤山大孤山", "time": "宋代", "author": "陆游", "themes": ["写景", "抒情"], "content": "八月一日，过烽火矶。南朝自武昌至京口，列置烽燧，此山当是其一也。自舟中望山，突兀而已。及抛江过其下，嵌岩窦穴，怪奇万状，色泽莹润，亦与它石迥异。又有一石，不附山，杰然特起，高百余尺，丹藤翠蔓，罗络其上，如宝装屏风。是日风静，舟行颇迟，又秋深潦缩，故得尽见。杜老所谓“幸有舟楫迟，得尽所历妙”也。过澎浪矶、小孤山，二山东西相望。小孤属舒州宿松县，有戍兵。凡江中独山，如金山、焦山、落星之类，皆名天下，然峭拔秀丽皆不可与小孤比。自数十里外望之，碧峰巉然孤起，上干云霄，已非它山可拟，愈近愈秀，冬夏晴雨，姿态万变，信造化之尤物也。但祠宇极于荒残，若稍饰以楼观亭榭，与江山相发挥，自当高出金山之上矣。庙在山之西麓，额曰“惠济”，神曰“安济夫人”。绍兴初，张魏公自湖湘还，尝加营葺，有碑载其事。又有别祠在澎浪矶，属江州彭泽县，三面临江，倒影水中，亦占一山之胜。舟过矶，虽无风，亦浪涌，盖以此得名也。昔人诗有“舟中估客莫漫狂，小姑前年嫁彭郎”之句，传者因谓小孤庙有彭郎像，澎浪庙有小姑像，实不然也。晚泊沙夹，距小孤一里。微雨，复以小艇游庙中，南望彭泽、都昌诸山，烟雨空濛，鸥鹭灭没，极登临之胜，徙倚久之而归。方立庙门，有俊鹘抟水禽，掠江东南去，甚可壮也。庙祝云，山有栖鹘甚多。二日早，行未二十里，忽风云腾涌，急系缆。俄复开霁，遂行。泛彭蠡口，四望无际，乃知太白“开帆入天镜”之句为妙。始见庐山及大孤。大孤状类西梁，虽不可拟小姑之秀丽，然小孤之旁，颇有沙洲葭苇，大孤则四际渺弥皆大江，望之如浮水面，亦一奇也。江自湖口分一支为南江，盖江西路也。江水浑浊，每汲用，皆以杏仁澄之，过夕乃可饮。南江则极清澈，合处如引绳，不相乱。晚抵江州。州治德化县，即唐之浔阳县，柴桑、栗里，皆其地也；南唐为奉化军节度，今为定江军。岸土赤而壁立，东坡先生所谓“舟人指点岸如赪”者也。泊湓浦，水亦甚清，不与江水乱。自七月二十六日至是，首尾才六日，其间一日阻风不行，实以四日半溯流行七百里云。"}
{"title": "雨雪曲", "time": "南北朝", "author": "江总", "themes": ["边塞", "写景", "思乡"], "content": "雨雪隔榆溪，从军度陇西。绕阵看狐迹，依山见马蹄。天寒旗彩坏，地暗鼓声低。漫漫愁云起，苍苍别路迷。"}
{"title": "临江仙·大风雨过马当山", "time": "清代", "author": "薛时雨", "themes": ["婉约", "写景"], "content": "雨骤风驰帆似舞，一舟轻度溪湾。人家临水有无间。江豚吹浪立，沙鸟得鱼闲。绝代才人天亦喜，借他只手回澜。而今无复旧词坛。马当山下路，空见野云还。"}
{"title": "采桑子·当时错", "time": "清代", "author": "纳兰性德", "themes": ["写景", "悼亡", "爱情"], "content": "而今才道当时错，心绪凄迷。红泪偷垂，满眼春风百事非。情知此后来无计，强说欢期。一别如斯，落尽梨花月又西。"}
{"title": "南池", "time": "宋代", "author": "陶弼", "themes": ["纪游", "写景", "抒情", "闲适"], "content": "五月红莲繁盛时，隼旆同赏郡南池。额名旧载零陵志，碑字新镌子厚诗。采药衔杯愁满满，折花行令笑迟迟。明年岁熟歌声稳，伴醉清香宛是谁？"}
{"title": "石钟山记", "time": "宋代", "author": "苏轼", "themes": ["古文观止", "纪游", "写景", "写山"], "content": "《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至莫夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵淡澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！”事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。"}
{"title": "超然台记", "time": "宋代", "author": "苏轼", "themes": ["古文观止", "写景", "抒怀"], "content": "凡物皆有可观。苟有可观，皆有可乐，非必怪奇伟丽者也。哺糟啜醨皆可以醉；果蔬草木，皆可以饱。推此类也，吾安往而不乐？夫所为求褔而辞祸者，以褔可喜而祸可悲也。人之所欲无穷，而物之可以足吾欲者有尽，美恶之辨战乎中，而去取之择交乎前。则可乐者常少，而可悲者常多。是谓求祸而辞褔。夫求祸而辞褔，岂人之情也哉？物有以盖之矣。彼游于物之内，而不游于物之外。物非有大小也，自其内而观之，未有不高且大者也。彼挟其高大以临我，则我常眩乱反复，如隙中之观斗，又焉知胜负之所在。是以美恶横生，而忧乐出焉，可不大哀乎！余自钱塘移守胶西，释舟楫之安，而服车马之劳；去雕墙之美，而蔽采椽之居；背湖山之观，而适桑麻之野。始至之日，岁比不登，盗贼满野，狱讼充斥；而斋厨索然，日食杞菊。人固疑余之不乐也。处之期年，而貌加丰，发之白者，日以反黑。予既乐其风俗之淳，而其吏民亦安予之拙也。于是治其园圃，洁其庭宇，伐安丘、高密之木，以修补破败，为苟全之计。而园之北，因城以为台者旧矣，稍葺而新之。时相与登览，放意肆志焉。南望马耳、常山，出没隐见，若近若远，庶几有隐君子乎！而其东则庐山，秦人卢敖之所从遁也。西望穆陵，隐然如城郭，师尚父、齐桓公之遗烈，犹有存者。北俯潍水，慨然太息，思淮阴之功，而吊其不终。台高而安，深而明，夏凉而冬温。雨雪之朝，风月之夕，予未尝不在，客未尝不从。撷园蔬，取池鱼，酿秫酒，瀹脱粟而食之，曰：“乐哉游乎！\"方是时，予弟子由，适在济南，闻而赋之，且名其台曰“超然”，以见余之无所往而不乐者，盖游于物之外也。"}
{"title": "登泰山记", "time": "清代", "author": "姚鼐", "themes": ["初中文言文", "写山", "写景"], "content": "泰山之阳，汶水西流；其阴，济水东流。阳谷皆入汶，阴谷皆入济。当其南北分者，古长城也。最高日观峰，在长城南十五里。余以乾隆三十九年十二月，自京师乘风雪，历齐河、长清，穿泰山西北谷，越长城之限，至于泰安。是月丁未，与知府朱孝纯子颍由南麓登。四十五里，道皆砌石为磴，其级七千有余。泰山正南面有三谷。中谷绕泰安城下，郦道元所谓环水也。余始循以入，道少半，越中岭，复循西谷，遂至其巅。古时登山，循东谷入，道有天门。东谷者，古谓之天门溪水，余所不至也。今所经中岭及山巅崖限当道者，世皆谓之天门云。道中迷雾冰滑，磴几不可登。及既上，苍山负雪，明烛天南；望晚日照城郭，汶水、徂徕如画，而半山居雾若带然。戊申晦，五鼓，与子颖坐日观亭，待日出。大风扬积雪击面。亭东自足下皆云漫。稍见云中白若摴蒱数十立者，山也。极天云一线异色，须臾成五彩。日上，正赤如丹，下有红光，动摇承之。或曰，此东海也。回视日观以西峰，或得日，或否，绛皓驳色，而皆若偻。亭西有岱祠，又有碧霞元君祠；皇帝行宫在碧霞元君祠东。是日，观道中石刻，自唐显庆以来，其远古刻尽漫失。僻不当道者，皆不及往。山多石，少土；石苍黑色，多平方，少圜。少杂树，多松，生石罅，皆平顶。冰雪，无瀑水，无鸟兽音迹。至日观数里内无树，而雪与人膝齐。桐城姚鼐记。"}
{"title": "人月圆·玄都观里桃千树", "time": "金朝", "author": "元好问", "themes": ["写景", "抒情"], "content": "玄都观里桃千树，花落水空流。凭君莫问：清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。"}
{"title": "始得西山宴游记", "time": "唐代", "author": "柳宗元", "themes": ["初中文言文", "写景", "抒怀", "怀才不遇"], "content": "自余为僇人，居是州，恒惴栗。其隟也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归；以为凡是州之山水有异态者，皆我有也，而未始知西山之怪特。今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而止。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类。悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形释，与万化冥合。然后知吾向之未始游，游于是乎始。故为之文以志。是岁，元和四年也。"}
{"title": "蝶恋花·阅尽天涯离别苦", "time": "清代", "author": "王国维", "themes": ["写景", "离别", "相思"], "content": "阅尽天涯离别苦，不道归来，零落花如许。花底相看无一语，绿窗春与天俱莫。(俱莫一作：俱暮)待把相思灯下诉，一缕新欢，旧恨千千缕。最是人间留不住，朱颜辞镜花辞树。"}
{"title": "四时", "time": "魏晋", "author": "陶渊明", "themes": ["四季", "写景"], "content": "春水满四泽，夏云多奇峰。秋月扬明晖，冬岭秀寒松。"}
{"title": "山村咏怀", "time": "宋代", "author": "邵雍", "themes": ["写景"], "content": "一去二三里，烟村四五家。亭台六七座，八九十枝花。"}
{"title": "阳山道中", "time": "元代", "author": null, "themes": ["写景"], "content": "雨余春涧水争分，野雉双飞过古坟。眼见人家住深坞，梅花绕屋不开门。"}
{"title": "浣溪沙·一半残阳下小楼", "time": "清代", "author": "纳兰性德", "themes": ["写景", "写人"], "content": "一半残阳下小楼，朱帘斜控软金钩。倚阑无绪不能愁。有个盈盈骑马过，薄妆浅黛亦风流。见人羞涩却回头。"}
{"title": "次韵李节推九日登南山", "time": "宋代", "author": "陈师道", "themes": ["重阳节", "写景", "抒怀"], "content": "平林广野骑台荒，山寺钟鸣报夕阳。人事自生今日意，寒花只作去年香。巾欹更觉霜侵鬓，语妙何妨石作肠。落木无边江不尽，此身此日更须忙。"}
{"title": "九日寄秦觏", "time": "宋代", "author": "陈师道", "themes": ["重阳节", "写景", "抒情", "友人"], "content": "疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，可能无地落乌纱。"}
{"title": "九日吴山宴集值雨次韵", "time": "清代", "author": null, "themes": ["重阳节", "写景"], "content": "吟怀未许老重阳，霜雪无端入鬓长。几度白衣虚令节，致疑黄菊是孤芳。野心一片湖云外，灏气三秋海日旁。山阁若逢阎伯屿，方君诗思敌王郎。"}
{"title": "采桑子·九日", "time": "清代", "author": "纳兰性德", "themes": ["重阳节", "边塞", "写景", "相思"], "content": "深秋绝塞谁相忆，木叶萧萧。乡路迢迢。六曲屏山和梦遥。佳时倍惜风光别，不为登高。只觉魂销。南雁归时更寂寥。"}
{"title": "宣州送裴坦判官往舒州时牧欲赴官归京", "time": "唐代", "author": "杜牧", "themes": ["送别", "写景", "抒情"], "content": "日暖泥融雪半消，行人芳草马声骄。九华山路云遮寺，清弋江村柳拂桥。君意如鸿高的的，我心悬旆正摇摇。同来不得同归去，故国逢春一寂寥！"}
{"title": "步蟾宫·东风又送酴釄信", "time": "清代", "author": null, "themes": ["写景", "时光"], "content": "东风又送酴釄信，早吹得、愁成潘鬓。花开犹似十年前，人不似、十年前俊。水边珠翠香成阵。也消得、燕窥莺认。归来沈醉月朦胧，觉花气、满襟犹润。"}
{"title": "满江红·题碧梧翠竹送李阳春", "time": "明代", "author": "张宁", "themes": ["送别", "写景", "惜别"], "content": "一曲清商，人别后、故园几度。想翠竹、碧梧风采，旧游何处。三径西风秋共老，满庭疏雨春都过。看苍苔、白石易黄昏，愁无数。峄山畔，淇泉路。空回首，佳期误。叹舞鸾鸣凤，归来迟暮。冷淡还如西草，凄迷番作江东树。且留他、素管候冰丝，重相和。"}
{"title": "正月二十日往岐亭郡人潘古郭三人送余于女王城东禅庄院", "time": "宋代", "author": "苏轼", "themes": ["送别", "友情", "写景"], "content": "十日春寒不出门，不知江柳已摇村。稍闻决决流冰谷，尽放青青没烧痕。数亩荒园留我住，半瓶浊酒待君温。去年今日关山路，细雨梅花正断魂。"}
{"title": "齐天乐·送童瓮天兵后归杭", "time": "元代", "author": "詹玉", "themes": ["送别", "写景", "西湖", "抒情"], "content": "相逢唤醒京华梦，吴尘暗斑吟发。倚担评花，认旗沽酒，历历行歌奇迹。吹香弄碧。有坡柳风情，逋梅月色。画鼓红船，满湖春水断桥客。当时何限俊侣，甚花天月地，人被云隔。却载苍烟，更招白鹭，一醉修江又别。今回记得。再折柳穿鱼，赏梅催雪。如此湖山，忍教人更说。"}
{"title": "菩萨蛮·堵莲红乱风翻雨", "time": "宋代", "author": "张孝祥", "themes": ["婉约", "写景", "相思"], "content": "堵莲红乱风翻雨。雨翻风乱红莲渚。深处宿幽禽。禽幽宿处深。淡妆秋水鉴。鉴水秋妆淡。明月思人情。情人思月明。"}
{"title": "怨词", "time": "两汉", "author": "王昭君", "themes": ["闺怨", "写景", "写人", "伤怀"], "content": "秋木萋萋，其叶萎黄，有鸟处山，集于苞桑。养育毛羽，形容生光，既得行云，上游曲房。离宫绝旷，身体摧藏，志念没沉，不得颉颃。虽得委禽，心有徊惶，我独伊何，来往变常。翩翩之燕，远集西羌，高山峨峨，河水泱泱。父兮母兮，进阻且长，呜呼哀哉！忧心恻伤。"}
{"title": "踏莎行·芳草平沙", "time": "元代", "author": "张翥", "themes": ["婉约", "送别", "写景"], "content": "芳草平沙，斜阳远树，无情桃叶江头渡。醉来扶上木兰舟，将愁不去将人去。薄劣东风，夭斜落絮，明朝重觅吹笙路。碧云红雨小楼空，春光已到销魂处。"}
{"title": "蝶恋花·春江暖涨桃花水", "time": "宋代", "author": "顾德辉", "themes": ["婉约", "写景", "抒情"], "content": "陈浩然招游观音山，宴张氏楼。徐姬楚兰佐酒，以琵琶度曲。郯云台为之心醉。口占戏之。春江暖涨桃花水。画舫珠帘，载酒东风里。四面青山青似洗，白云不断山中起。过眼韶华浑有几。玉手佳人，笑把琶琶理。枉杀云台标内史，断肠只合江州死。"}
{"title": "浪淘沙·极目楚天空", "time": "宋代", "author": "幼卿", "themes": ["婉约", "写景", "抒情"], "content": "极目楚天空，云雨无踪，漫留遗恨锁眉峰。自是荷花开较晚，孤负东风。客馆叹飘蓬，聚散匆匆，扬鞭那忍骤花骢。望断斜阳人不见，满袖啼红。"}
{"title": "踏莎行·晚景", "time": "明代", "author": "陈霆", "themes": ["婉约", "写景"], "content": "流水孤村，荒城古道。槎牙老木乌鸢噪。夕阳倒影射疏林，江边一带芙蓉老。风暝寒烟，天低衰草，登楼望极群峰小。欲将归信问行人，青山尽处行人少。"}
{"title": "红窗月·燕归花谢", "time": "清代", "author": "纳兰性德", "themes": ["写景", "追忆"], "content": "燕归花谢，早因循、又过清明。是一般风景，两样心情。犹记碧桃影里、誓三生。乌丝阑纸娇红篆，历历春星。道休孤密约，鉴取深盟。语罢一丝香露、湿银屏。"}
{"title": "杨柳枝", "time": "唐代", "author": "温庭筠", "themes": ["写景", "柳树"], "content": "御柳如丝映九重，凤凰窗映绣芙蓉。景阳楼畔千条路，一面新妆待晓风。"}
{"title": "小桃红·碧湖湖上柳阴阴", "time": "元代", "author": "杨果", "themes": ["写景", "妇女", "思念"], "content": "碧湖湖上柳阴阴，人影澄波浸，常记年时欢花饮。到如今，西风吹断回文锦。羡他一对，鸳鸯飞去，残梦蓼花深。"}
{"title": "浣溪沙·春到青门柳色黄", "time": "五代", "author": "冯延巳", "themes": ["写景", "妇女", "孤独"], "content": "春到青门柳色黄，一梢红杏出低墙，莺窗人起未梳妆。绣帐已阑离别梦，玉炉空袅寂寥香。闺中红日奈何长。"}
{"title": "八拍蛮·云锁嫩黄烟柳细", "time": "五代", "author": "阎选", "themes": ["写景", "女子", "闺怨"], "content": "云锁嫩黄烟柳细，风吹红蒂雪梅残。光景不胜闺阁恨，行行坐坐黛眉攒。"}
{"title": "玉楼春·柳映玉楼春日晚", "time": "五代", "author": "顾敻", "themes": ["写景", "女子", "孤独"], "content": "柳映玉楼春日晚，雨细风轻烟草软。画堂鹦鹉语雕笼，金粉小屏犹半掩。香灭绣帷人寂寂，倚槛无言愁思远。恨郎何处纵疏狂？长使含啼眉不展。"}
{"title": "菩萨蛮·柳花飞处莺声急", "time": "唐代", "author": "牛峤", "themes": ["写景"], "content": "柳花飞处莺声急，晴街春色香车立。金凤小帘开，脸波和恨来。今宵求梦想，难到青楼上。赢得一场愁，鸳衾谁并头？"}
{"title": "渔歌子·柳垂丝", "time": "五代", "author": "李珣", "themes": ["纪游", "写景"], "content": "柳垂丝，花满树，莺啼楚岸春天暮。棹轻舟，出深浦，缓唱渔郎归去。罢垂纶，还酌醑，孤村遥指云遮处。下长汀，临深渡，惊起一行沙鹭。"}
{"title": "高阳台·将反魏塘疏香女子亦以次日归吴下置酒话别离怀", "time": "清代", "author": "郭麐", "themes": ["送别", "感伤", "写景"], "content": "暗水通潮，痴云阁雨，微阴不散重城。留得枯荷，奈他先作离声。清歌欲遏行云住，露春纤、并坐调笙。莫多情，第一难忘，席上轻盈。天涯我是飘零惯，任飞花无定，相送人行。见说兰舟，明朝也泊长亭。门前记取垂杨树，只藏他、三两秋莺。一程程，愁水愁风，不要人听。"}
{"title": "菩萨蛮·月华如水笼香砌", "time": "五代", "author": "孙光宪", "themes": ["写景", "爱情"], "content": "月华如水笼香砌，金环碎撼门初闭。寒影堕高檐，钩垂一面帘。碧烟轻袅袅，红战灯花笑。即此是高唐，掩屏秋梦长。"}
{"title": "蝶恋花·湘水经东安县东", "time": "明代", "author": "王夫之", "themes": ["写景", "抒情"], "content": "湘水自分漓水下。曲曲潺湲，千里飞哀泻。冰玉半湾尘不惹，停凝欲挽东流驾。百尺危崖谁羽化。一捻残香，拈插莓苔隙。忆自寻香人去也，寒原夕阳烧悲灺。"}
{"title": "李思训画长江绝岛图", "time": "宋代", "author": "苏轼", "themes": ["写景", "山水"], "content": "山苍苍，水茫茫，大孤小孤江中央。崖崩路绝猿鸟去，惟有乔木搀天长。客舟何处来，棹歌中流声抑扬。沙平风软望不到，孤山久与船低昂。峨峨两烟鬟，晓镜开新妆。舟中贾客莫漫狂，小姑前年嫁彭郎。"}
{"title": "黄河泛舟", "time": "清代", "author": null, "themes": ["黄河", "写景"], "content": "洪波舣楫泛中流，凫淑鸥汀揽胜游。数点渔舟歌欸乃，诗情恍在白苹洲。"}
{"title": "次韵陆佥宪元日春晴", "time": "明代", "author": "王守仁", "themes": ["春节", "写景", "抒怀", "愿望"], "content": "城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。"}
{"title": "折桂令·客窗清明", "time": "元代", "author": "乔吉", "themes": ["清明节", "写景", "孤独"], "content": "风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。"}
{"title": "鹊踏枝·清明", "time": "五代", "author": "冯延巳", "themes": ["清明节", "写景", "回忆", "伤怀"], "content": "六曲阑干偎碧树，杨柳风轻，展尽黄金缕。谁把钿筝移玉柱？穿帘海燕惊飞去。满眼游丝兼落絮，红杏开时，一霎清明雨。浓睡觉来慵不语，惊残好梦无寻处？"}
{"title": "夜泉", "time": "明代", "author": null, "themes": ["夜晚", "写景"], "content": "山白鸟忽鸣，石冷霜欲结。流泉得月光，化为一溪雪。"}
{"title": "水口行舟二首", "time": "宋代", "author": "朱熹", "themes": ["写景", "抒情", "乐观"], "content": "昨夜扁舟雨一蓑，满江风浪夜如何？今朝试卷孤篷看，依旧青山绿树多。郁郁层峦夹岸青，春山绿水去无声。烟波一棹知何许？鶗鴃两山相对鸣。"}
{"title": "望海楼晚景五绝", "time": "宋代", "author": "苏轼", "themes": ["咏物", "写景", "抒情"], "content": "海上涛头一线来，楼前指顾雪成堆。从今潮上君须上，更看银山二十回。横风吹雨入楼斜，壮观应须好句夸。雨过潮平江海碧，电光时掣紫金蛇。青山断处塔层层，隔岸人家唤欲应。江上秋风晚来急，为传钟鼓到西兴。楼下谁家烧夜香，玉笙哀怨弄初凉。临风有客吟秋扇，拜月无人见晚妆。沙河灯火照山红，歌鼓喧喧笑语中。为问少年心在否，角巾欹侧鬓如蓬。"}
{"title": "出颍口初见淮山是日至寿州", "time": "宋代", "author": "苏轼", "themes": ["写景", "抒情", "惆怅", "感慨"], "content": "我行日夜向江海，枫叶芦花秋兴长。长淮忽迷天远近，青山久与船低昂。寿州已见白石塔，短棹未转黄茅冈。波平风软望不到，故人久立烟苍茫。"}
{"title": "菩萨蛮·翠翘金缕双鸂鶒", "time": "唐代", "author": "温庭筠", "themes": ["写景", "抒情", "孤独"], "content": "翠翘金缕双鸂鶒，水纹细起春池碧。池上海棠梨，雨晴红满枝。绣衫遮笑靥，烟草粘飞蝶。青琐对芳菲，玉关音信稀。"}
{"title": "雪后到乾明寺遂宿", "time": "宋代", "author": "苏轼", "themes": ["写景", "写雪", "抒情", "乐观"], "content": "门外山光马亦惊，阶前屐齿我先行。风花误入长春苑，云月长临不夜城。未许牛羊伤至洁，且看鸦鹊弄新晴。更须携被留僧榻，待听催檐泻竹声。"}
{"title": "菩萨蛮·南园满地堆轻絮", "time": "唐代", "author": "温庭筠", "themes": ["春天", "写景", "抒情", "寂寞"], "content": "南园满地堆轻絮，愁闻一霎清明雨。雨后却斜阳，杏花零落香。无言匀睡脸，枕上屏山掩。时节欲黄昏，无憀独倚门。"}
{"title": "菩萨蛮·竹风轻动庭除冷", "time": "唐代", "author": "温庭筠", "themes": ["写景", "抒情", "哀怨", "愁绪"], "content": "竹风轻动庭除冷，珠帘月上玲珑影。山枕隐秾妆，绿檀金凤凰。两蛾愁黛浅，故国吴宫远。春恨正关情，画楼残点声。"}
{"title": "杨柳枝·宜春苑外最长条", "time": "唐代", "author": "温庭筠", "themes": ["咏物", "春天", "写景", "抒情", "伤怀"], "content": "宜春苑外最长条，闲袅春风伴舞腰。正是玉人肠绝处，一渠春水赤栏桥。"}
{"title": "临江仙·高咏楚词酬午日", "time": "宋代", "author": "陈与义", "themes": ["端午节", "怀人", "抒怀", "爱国"], "content": "高咏楚词酬午日，天涯节序匆匆。榴花不似舞裙红。无人知此意，歌罢满帘风。万事一身伤老矣，戎葵凝笑墙东。酒杯深浅去年同。试浇桥下水，今夕到湘中。"}
{"title": "清明夜", "time": "唐代", "author": "白居易", "themes": ["清明节"], "content": "好风胧月清明夜，碧砌红轩刺史家。独绕回廊行复歇，遥听弦管暗看花。"}
{"title": "田家元日", "time": "唐代", "author": "孟浩然", "themes": ["春节", "抒情"], "content": "昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。"}
{"title": "劝学诗 / 偶成", "time": "宋代", "author": "朱熹", "themes": ["励志", "惜时", "读书"], "content": "少年易老学难成，一寸光阴不可轻。(一作：少年易老学难成)未觉池塘春草梦，阶前梧叶已秋声。"}
{"title": "杂诗", "time": "魏晋", "author": "陶渊明", "themes": ["古诗三百首", "人生", "惜时"], "content": "人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。"}
{"title": "答秦嘉诗", "time": "两汉", "author": "徐淑", "themes": ["母亲"], "content": "妾身兮不令，婴疾兮来归。沉滞兮家门，历时兮不差。旷废兮侍觐，情敬兮有违。君今兮奉命，远适兮京师。悠悠兮离别，无因兮叙怀。瞻望兮踊跃，伫立兮徘徊。思君兮感结，梦想兮容辉。君发兮引迈，去我兮日乖。恨无兮羽翼，高飞兮相追。长吟兮永叹，泪下兮沾衣。"}
{"title": "赠梁任父母同年 / 题梁任父同年", "time": "清代", "author": "黄遵宪", "themes": ["爱国", "忧国忧民"], "content": "寸寸山河寸寸金，侉离分裂力谁任。杜鹃再拜忧天泪，精卫无穷填海心。"}
{"title": "书摩崖碑后", "time": "宋代", "author": "黄庭坚", "themes": ["咏史怀古", "议论", "抒情"], "content": "春风吹船著吾溪，扶藜上读《中兴碑》。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。"}
{"title": "九日酬诸子", "time": "清代", "author": null, "themes": ["重阳节", "赏花", "友人"], "content": "不负东篱约，携尊过草堂。远天连树杪，高月薄衣裳。握手经年别，惊心九日霜。诸君才绝世，独步许谁强。"}
{"title": "风入松·九日", "time": "元代", "author": "张可久", "themes": ["重阳节", "西湖", "赏花"], "content": "琅琅新雨洗湖天，小景六桥边。西风泼眼山如画，有黄花休恨无钱。细看茱萸一笑，诗翁健似常年。"}
{"title": "玉漏迟·瓜泾度中秋夕赋", "time": "宋代", "author": "吴文英", "themes": ["中秋节", "羁旅", "孤独", "怀人"], "content": "雁边风讯小，飞琼望杳，碧云先晚。露冷阑干，定怯藕丝冰腕。净洗浮空片玉，胜花影、春灯相乱。秦镜满。素娥未肯，分秋一半。每圆处即良宵，甚此夕偏饶，对歌临怨。万里婵娟，几许雾屏云幔。孤兔凄凉照水，晓风起、银河西转。摩泪眼。瑶台梦回人远。"}
{"title": "七夕", "time": "唐代", "author": "罗隐", "themes": ["七夕节"], "content": "络角星河菡萏天，一家欢笑设红筵。应倾谢女珠玑箧，尽写檀郎锦绣篇。香帐簇成排窈窕，金针穿罢拜婵娟。铜壶漏报天将晓，惆怅佳期又一年。"}
{"title": "惜秋华·七夕", "time": "宋代", "author": "吴文英", "themes": ["七夕节", "爱情", "神话", "感伤"], "content": "露罥蛛丝，小楼阴堕月，秋惊华鬓。宫漏未央，当时钿钗遗恨。人间梦隔西风，算天上、年华一瞬。相逢，纵相疏、胜却巫阳无准。何处动凉讯。听露井梧桐，楚骚成韵。彩云断、翠羽散，此情难问。银河万古秋声，但望中、婺星清润。轻俊。度金针、漫牵方寸。"}
{"title": "惜秋华·七夕前一日送人归盐官", "time": "宋代", "author": "吴文英", "themes": ["七夕节", "送别"], "content": "数日西风，打秋林枣熟，还催人去。瓜果夜深，斜河拟看星度。匆匆便倒离尊，怅遇合、云销萍聚。留连，有残蝉韵晚，时歌金缕。绿水暂如许。奈南墙冷落，竹烟槐雨。此去杜曲，已近紫霄尺五。扁舟夜宿吴江，正水佩霓裳无数。眉妩。问别来、解相思否。"}
{"title": "壬辰寒食", "time": "宋代", "author": "王安石", "themes": ["寒食节", "感伤", "思乡"], "content": "客思似杨柳，春风千万条。更倾寒食泪，欲涨冶城潮。巾发雪争出，镜颜朱早凋。未知轩冕乐，但欲老渔樵。"}
{"title": "临江仙·癸未除夕作", "time": "清代", "author": "李慈铭", "themes": ["婉约", "春节"], "content": "翠柏红梅围小坐，岁筵未是全贫。蜡鹅花下烛如银。钗符金胜，又见一家春。自写好宜祛百病，非官非隐闲身。屠苏醉醒已三更。一声鸡唱，五十六年人。"}
{"title": "陌上花·有怀", "time": "元代", "author": "张翥", "themes": ["婉约", "伤怀"], "content": "关山梦里，归来还又、岁华催晚。马影鸡声，谙尽倦邮荒馆。绿笺密记多情事，一看一回肠断。待殷勤寄与，旧游莺燕，水流云散。满罗衫是酒，香痕凝处，唾碧啼红相半。只恐梅花，瘦倚夜寒谁暖？不成便没相逢日，重整钗鸾筝雁。但何郎，纵有春风词笔，病怀浑懒。"}
{"title": "拜年", "time": "明代", "author": "文征明", "themes": ["节日", "春节"], "content": "不求见面惟通谒，名纸朝来满敝庐。我亦随人投数纸，世情嫌简不嫌虚。"}
{"title": "忆秦娥·杨花", "time": "清代", "author": "宋徵舆", "themes": ["婉约", "写花", "伤怀"], "content": "黄金陌，茫茫十里春云白。春云白，迷离满眼，江南江北。来时无奈珠帘隔，去时着尽东风力。东风力，留他如梦，送他如客。"}
{"title": "与陈给事书", "time": "唐代", "author": "韩愈", "themes": ["古文观止", "叙事", "友情"], "content": "愈再拜：愈之获见于阁下有年矣。始者亦尝辱一言之誉。贫贱也，衣食于奔走，不得朝夕继见。其后，阁下位益尊，伺候于门墙者日益进。夫位益尊，则贱者日隔；伺候于门墙者日益进，则爱博而情不专。愈也道不加修，而文日益有名。夫道不加修，则贤者不与；文日益有名，则同进者忌。始之以日隔之疏，加之以不专之望，以不与者之心，而听忌者之说。由是阁下之庭，无愈之迹矣。去年春，亦尝一进谒于左右矣。温乎其容，若加其新也；属乎其言，若闵其穷也。退而喜也，以告于人。其后，如东京取妻子，又不得朝夕继见。及其还也，亦尝一进谒于左右矣。邈乎其容，若不察其愚也；悄乎其言，若不接其情也。退而惧也，不敢复进。今则释然悟，翻然悔曰：其邈也，乃所以怒其来之不继也；其悄也，乃所以示其意也。不敏之诛，无所逃避。不敢遂进，辄自疏其所以，并献近所为《复志赋》以下十首为一卷，卷有标轴。《送孟郊序》一首，生纸写，不加装饰。皆有揩字注字处，急于自解而谢，不能俟更写。阁下取其意而略其礼可也。愈恐惧再拜。"}
{"title": "移居二首", "time": "魏晋", "author": "陶渊明", "themes": ["田园", "生活", "友情"], "content": "昔欲居南村，非为卜其宅。闻多素心人，乐与数晨夕。怀此颇有年，今日从兹役。敝庐何必广，取足蔽床席。邻曲时时来，抗言谈在昔。奇文共欣赏，疑义相与析。春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜？无为忽去兹。衣食当须纪，力耕不吾欺。"}
{"title": "好事近·飞雪过江来", "time": "宋代", "author": "吕渭老", "themes": ["婉约", "友情"], "content": "飞雪过江来，船在赤栏桥侧。惹报布帆无恙，著两行亲札。从今日日在南楼，鬓自此时白。一咏一觞谁共，负平生书册。"}
{"title": "临江仙·送宇文德和被召赴行在所", "time": "宋代", "author": "张元干", "themes": ["送别", "友情"], "content": "露坐榕阴须痛饮，从渠叠鼓频催。暮山新月两徘徊。离愁秋水远，醉眼晓帆开。泛宅浮家游戏去，流行坎止忘怀。江边鸥鹭莫相猜。上林消息好，鸿雁已归来。"}
{"title": "水调歌头·呈汉阳使君", "time": "宋代", "author": "王以宁", "themes": ["豪迈", "送别", "回忆", "友情"], "content": "大别我知友，突兀起西州。十年重见，依旧秀色照清眸。常记鲒狂客，邀我登楼雪霁，杖策拥羊裘。山吐月千仞，残夜水明楼。黄粱梦，未觉枕，几经秋。与君邂逅，相逐飞步碧山头。举酒一觞今古，叹息英雄骨冷，清泪不能收。鹦鹉更谁赋，遗恨满芳州。"}
{"title": "琴调相思引·送范殿监赴黄岗", "time": "宋代", "author": "贺铸", "themes": ["送别", "友情"], "content": "终日怀归翻送客。春风祖席。南城陌。便莫惜。离觞频卷白。动管色。催行色。动管色。催行色。何处投鞍风雨夕。临水驿。空山驿。临水驿。空山驿。纵明月相思千里隔。梦咫尺。勤书尺。梦咫尺。勤书尺。"}
{"title": "南乡子·和杨元素时移守密州", "time": "宋代", "author": "苏轼", "themes": ["地名", "思念", "友情"], "content": "东武望余杭，云海天涯两渺茫。何日功成名遂了，还乡，醉笑陪公三万场。不用诉离觞，痛饮从来别有肠。今夜送归灯火冷，河塘，堕泪羊公却姓杨。"}
{"title": "八声甘州·寄参寥子", "time": "宋代", "author": "苏轼", "themes": ["写水", "人生", "哲理", "离别", "友情"], "content": "有情风、万里卷潮来，无情送潮归。问钱塘江上，西兴浦口，几度斜晖。不用思量今古，俯仰昔人非。谁似东坡老，白首忘机。记取西湖西畔，正暮山好处，空翠烟霏。算诗人相得，如我与君稀。约他年、东还海道，愿谢公、雅志莫相违。西州路，不应回首，为我沾衣。(正暮一作：正春)"}
{"title": "喜迁莺·花不尽", "time": "宋代", "author": "晏殊", "themes": ["友情"], "content": "花不尽，柳无穷。应与我情同。觥船一棹百分空。何处不相逢。朱弦悄。知音少。天若有情应老。劝君看取利名场。今古梦茫茫。"}
{"title": "重别周尚书", "time": "南北朝", "author": "庾信", "themes": ["送别", "友情"], "content": "阳关万里道，不见一人归。惟有河边雁，秋来南向飞。"}
{"title": "送迁客", "time": "唐代", "author": null, "themes": ["送别", "友情"], "content": "倏忽堕鹓行，天南去路长。片言曾不谄，获罪亦何伤。象恋藏牙浦，人贪卖子乡。此心终合雪，去已莫思量。"}
{"title": "送迁客", "time": "唐代", "author": "栖蟾", "themes": ["送别", "友情"], "content": "谏频甘得罪，一骑入南深。若顺吾皇意，即无臣子心。织花蛮市布，捣月象州砧。蒙雪知何日，凭楼望北吟。"}
{"title": "送日本国僧敬龙归", "time": "唐代", "author": "韦庄", "themes": ["送别", "友情"], "content": "扶桑已在渺茫中，家在扶桑东更东。此去与师谁共到，一船明月一帆风。"}
{"title": "故乡杏花", "time": "唐代", "author": "司空图", "themes": ["友情"], "content": "寄花寄酒喜新开，左把花枝右把杯。欲问花枝与杯酒，故人何得不同来？"}
{"title": "哭李商隐", "time": "唐代", "author": "崔珏", "themes": ["悼亡", "友情"], "content": "成纪星郎字义山，适归高壤抱长叹。词林枝叶三春尽，学海波澜一夜干。风雨已吹灯烛灭，姓名长在齿牙寒。只应物外攀琪树，便著霓裳上绛坛。虚负凌云万丈才，一生襟抱未曾开。鸟啼花落人何在，竹死桐枯凤不来。良马足因无主踠，旧交心为绝弦哀。九泉莫叹三光隔，又送文星入夜台。"}
{"title": "送渤海王子归本国", "time": "唐代", "author": "温庭筠", "themes": ["友情", "惜别"], "content": "疆理虽重海，车书本一家。盛勋归旧国，佳句在中华。定界分秋涨，开帆到曙霞。九门风月好，回首是天涯。"}
{"title": "寄韩潮州愈", "time": "唐代", "author": "贾岛", "themes": ["友情"], "content": "此心曾与木兰舟，直到天南潮水头。隔岭篇章来华岳，出关书信过泷流。峰悬驿路残云断，海浸城根老树秋。一夕瘴烟风卷尽，月明初上浪西楼。"}
{"title": "遇旧友", "time": "明代", "author": "吴伟业", "themes": ["友情"], "content": "已过才追问，相看是故人。乱离何处见，消息苦难真。拭眼惊魂定，衔杯笑语频。移家就吾住，白首两遗民。"}
{"title": "东城送运判马察院", "time": "宋代", "author": "梅尧臣", "themes": ["送别", "友情", "写人", "忧国忧民"], "content": "春风骋巧如翦刀，先裁杨柳后杏桃。圆尖作瓣得疏密，颜色又染燕脂牢。黄鹂未鸣鸠欲雨，深园静墅声嗷嗷。役徒开汴前日放，亦将决水归河槽。都人倾望若焦渴，寒食已近沟已淘。何当黄流与雨至，雨深一尺水一篙。都水御史亦即喜，日夜顺疾回轻舠。频年吴楚岁苦旱，一稔未足生脂膏。吾愿取之勿求羡，穷鸟困兽易遯逃。我今出城勤送子，沽酒不惜典弊袍。数途必向睢阳去，太傅大尹皆英豪。试乞二公评我说，万分岂不益一毛。国给民苏自有暇，东园乃可资游遨。"}
{"title": "送龚章判官之卫州·新及第", "time": "宋代", "author": "司马光", "themes": ["送别", "友情"], "content": "几砚昔年游，于今成十秋。松坚终发石，鱼变即辞流。近郡无飞檄，清时不借筹。淇园春竹美，军宴日椎牛。"}
{"title": "满江红·喜遇重阳", "time": "宋代", "author": "宋江", "themes": ["重阳节", "赏花", "友情"], "content": "喜遇重阳，更佳酿今朝新熟。见碧水丹山，黄芦苦竹。头上尽教添白发，鬓边不可无黄菊。愿樽前长叙弟兄情，如金玉。统豺虎，御边幅，号令明，军威肃。中心愿，平虏保民安国。日月常悬忠烈胆，风尘障却奸邪目。望天王降诏，早招安，心方足。"}
{"title": "送顿起", "time": "宋代", "author": "苏轼", "themes": ["离别", "人生", "友情"], "content": "客路相逢难，为乐常不足。临行挽衫袖，更尝折残菊。酒阑不忍去，共接一寸烛。留君终无穷，归驾不免促。岱宗已在眼，一往继前躅。佳人亦何念，凄断阳关曲。天门四十里，夜看扶桑浴。回头望彭城，大海浮一粟。故人在其下，尘土相豗蹴。惟有黄楼诗，千古配淇澳。"}
{"title": "荀巨伯探病友 / 荀巨伯探友", "time": "南北朝", "author": "刘义庆", "themes": ["小学文言文", "哲理", "友情"], "content": "荀巨伯远看友人疾值胡贼攻郡，友人语巨伯曰：“吾今死矣，子可去。”巨伯曰：“远来相视，子令吾去，败义以求生，岂荀巨伯所行邪？”贼既至，谓巨伯曰：“大军至，一郡尽空，汝何男子，而敢独止？“巨伯曰：“友人有疾，不忍委之，宁以我身代友人命。”贼相谓曰：“我辈无义之人，而入有义之国。”遂班军而还，一郡并获全。"}
{"title": "行路难·其一", "time": "唐代", "author": "李白", "themes": ["唐诗三百首", "初中古诗", "友情", "怀才不遇", "励志", "哲理"], "content": "金樽清酒斗十千，玉盘珍羞直万钱。(羞通：馐；直通值)停杯投箸不能食，拔剑四顾心茫然。欲渡黄河冰塞川，将登太行雪满山。(雪满山一作：雪暗天)闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。"}
{"title": "金缕曲·赠梁汾", "time": "清代", "author": "纳兰性德", "themes": ["豪放", "友情"], "content": "德也狂生耳！偶然间、淄尘京国，乌衣门第。有酒惟浇赵州土，谁会成生此意？不信道、遂成知己。青眼高歌俱未老，向尊前、拭尽英雄泪。君不见，月如水。共君此夜须沉醉。且由他、娥眉谣诼，古今同忌。身世悠悠何足问，冷笑置之而已！寻思起、从头翻悔。一日心期千劫在，后身缘恐结他生里。然诺重，君须记！"}
{"title": "鹧鸪天·送欧阳国瑞入吴中", "time": "宋代", "author": "辛弃疾", "themes": ["友情", "离别", "相思"], "content": "莫避春阴上马迟。春来未有不阴时。人情展转闲中看，客路崎岖倦后知。梅似雪，柳如丝。试听别语慰相思。短篷炊饮鲈鱼熟，除却松江枉费诗。"}
{"title": "满江红·送李正之提刑入蜀", "time": "宋代", "author": "辛弃疾", "themes": ["离别", "友情", "爱国"], "content": "蜀道登天，一杯送、绣衣行客。还自叹、中年多病，不堪离别。东北看惊诸葛表，西南更草相如檄。把功名、收拾付群侯，如椽笔。儿女泪，君休滴。荆楚路，吾能说。要新诗准备，庐江山色。赤壁矶头千古浪，铜鞮陌上三更月。正梅花、万里雪深时，须相忆。"}
{"title": "惜分飞·寒夜", "time": "清代", "author": "吴绮", "themes": ["婉约", "相思"], "content": "昨晚西窗风料峭，又把黄梅瘦了。人被花香恼，起看天共青山老。鹤叫空庭霜月小，夜来冻云如晓。谁信多情道，相思渐觉诗狂少。"}
{"title": "金缕曲词二首", "time": "清代", "author": "顾贞观", "themes": ["婉约", "友情"], "content": "季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥承一诺，盼乌头马角终相救。置此札，君怀袖。我亦飘零久！十年来，深恩负尽，死生师友。宿昔齐名非忝窃，只看杜陵消瘦，曾不减，夜郎僝僽，薄命长辞知已别，问人生到此凄凉否？千万恨，为君剖。兄生辛未吾丁丑，共此时，冰霜摧折，早衰蒲柳。诗赋从今须少作，留取心魄相守。但愿得，河清人寿！归日急翻行戍稿，把空名料理传身后。言不尽，观顿首。"}
{"title": "南乡子·集调名", "time": "清代", "author": "龚翔麟", "themes": ["婉约"], "content": "拨棹蓦山溪。月上瓜州杨柳枝。金盏玉人歌解佩。一片子。绿盖舞风轻簇水。"}
{"title": "相见欢·小鬟衫着轻罗", "time": "清代", "author": null, "themes": ["婉约", "写人"], "content": "小鬟衫着轻罗，发如螺，睡起钗偏髻倒唤娘梳。心上事，春前景，闷中过，打叠闲情别绪教鹦哥。"}
{"title": "夺锦标·七夕", "time": "元代", "author": "张埜", "themes": ["婉约", "七夕节", "抒怀", "感慨"], "content": "凉月横舟，银河浸练，万里秋容如拭。冉冉鸾骖鹤驭，桥倚高寒，鹊飞空碧。问欢情几许？早收拾、新愁重织。恨人间、会少离多，万古千秋今夕。谁念文园病客？夜色沉沉，独抱一天岑寂。忍记穿针亭榭，金鸭香寒，玉徽尘积。凭新凉半枕，又依稀、行云消息。听窗前、泪雨浪浪，梦里檐前犹滴。"}
{"title": "小阑干·去年人在凤凰池", "time": "元代", "author": "萨都剌", "themes": ["婉约", "感伤", "时光"], "content": "去年人在凤凰池，银烛夜弹丝。沉水香消，梨云梦暖，深院绣帘垂。今年冷落江南夜，心事有谁知。杨柳风柔，海棠月淡，独自倚阑时。"}
{"title": "元旦口占用柳亚子怀人韵", "time": "近代", "author": null, "themes": ["春节", "思念"], "content": "共庆新年笑语哗，红岩士女赠梅花。举杯互敬屠苏酒，散席分尝胜利茶。只有精忠能报国，更无乐土可为家。陪都歌舞迎佳节，遥祝延安景物华。"}
{"title": "喜春来·泰定三年丙寅岁除夜玉山舟中赋", "time": "元代", "author": "张雨", "themes": ["春节", "思念"], "content": "江梅的的依茅舍，石漱溅溅漱玉沙。瓦瓯篷底送年华。问暮鸦：何处阿戎家？"}
{"title": "除夜太原寒甚", "time": "明代", "author": "于谦", "themes": ["春节", "思念"], "content": "寄语天涯客，轻寒底用愁。春风来不远，只在屋东头。"}
{"title": "元日", "time": "宋代", "author": "王安石", "themes": ["古诗三百首", "小学古诗", "春节", "抱负"], "content": "爆竹声中一岁除，春风送暖入屠苏。千门万户曈曈日，总把新桃换旧符。"}
{"title": "高阳台·除夜", "time": "宋代", "author": "韩疁", "themes": ["春节", "感慨", "哲理"], "content": "频听银签，重燃绛蜡，年华衮衮惊心。饯旧迎新，能消几刻光阴。老来可惯通宵饮，待不眠、还怕寒侵。掩清尊。多谢梅花，伴我微吟。邻娃已试春妆了，更蜂腰簇翠，燕股横金。勾引东风，也知芳思难禁。朱颜那有年年好，逞艳游、赢取如今。恣登临。残雪楼台，迟日园林。"}
{"title": "思佳客·癸卯除夜", "time": "宋代", "author": "吴文英", "themes": ["春节", "感慨", "生活"], "content": "自唱新词送岁华。鬓丝添得老生涯。十年旧梦无寻处，几度新春不在家。衣懒换，酒难赊。可怜此夕看梅花。隔年昨夜青灯在，无限妆楼尽醉哗。"}
{"title": "蝶恋花·戊申元日立春席间作", "time": "宋代", "author": "辛弃疾", "themes": ["春节"], "content": "谁向椒盘簪彩胜。整整韶华，争上春风鬓。往日不堪重记省。为花长把新春恨。春未来时先借问。晚恨开迟，早又飘零近。今岁花期消息定。只愁风雨无凭准。"}
{"title": "玉楼春·己卯岁元日", "time": "宋代", "author": "毛滂", "themes": ["婉约", "春节", "抒情"], "content": "一年滴尽莲花漏。碧井酴酥沉冻酒。晓寒料峭尚欺人，春态苗条先到柳。佳人重劝千长寿。柏叶椒花芬翠袖。醉乡深处少相知，只与东君偏故旧。"}
{"title": "阮郎归·湘天风雨破寒初", "time": "宋代", "author": "秦观", "themes": ["孤独", "思乡", "春节"], "content": "湘天风雨破寒初。深沈庭院虚。丽谯吹罢小单于。迢迢清夜徂。乡梦断，旋魂孤。峥嵘岁又除。衡阳犹有雁传书。郴阳和雁无。"}
{"title": "岁夜咏怀", "time": "唐代", "author": "刘禹锡", "themes": ["春节", "抒怀", "感伤"], "content": "弥年不得意，新岁又如何？念昔同游者，而今有几多？以闲为自在，将寿补蹉跎。春色无情故，幽居亦见过。"}
{"title": "奉和圣制中元日题奉敬寺", "time": "唐代", "author": "崔元翰", "themes": ["春节"], "content": "妙道非本说，殊途成异名。圣人得其要，俱以化群生。凤吹从上苑，龙宫连外城。花鬘列后殿，云车驻前庭。松竹含新秋，轩窗有余清。缅怀崆峒事，须继箫管声。离相境都寂，忘言理更精。域中信称大，天下乃为轻。屈己由济物，尧心岂所荣。"}
{"title": "除夜宿石头驿", "time": "唐代", "author": "戴叔伦", "themes": ["春节", "孤独", "思乡"], "content": "旅馆谁相问，寒灯独可亲。一年将尽夜，万里未归人。寥落悲前事，支离笑此身。愁颜与衰鬓，明日又逢春。"}
{"title": "奉和元日赐群臣柏叶应制", "time": "唐代", "author": "赵彦昭", "themes": ["春节"], "content": "器乏雕梁器，材非构厦材。但将千岁叶，常奉万年杯。"}
{"title": "新年作", "time": "唐代", "author": "刘长卿", "themes": ["唐诗三百首", "春节", "思乡"], "content": "乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。"}
{"title": "守岁", "time": "唐代", "author": "李世民", "themes": ["春节", "闲适"], "content": "暮景斜芳殿，年华丽绮宫。寒辞去冬雪，暖带入春风。阶馥舒梅素，盘花卷烛红。共欢新故岁，迎送一宵中。"}
{"title": "应诏赋得除夜", "time": "唐代", "author": "史青", "themes": ["春节"], "content": "今岁今宵尽，明年明日催。寒随一夜去，春逐五更来。气色空中改，容颜暗里回。风光人不觉，已著后园梅。"}
{"title": "菩萨蛮·落花夜雨辞寒食", "time": "宋代", "author": "吴文英", "themes": ["寒食节", "伤春"], "content": "落花夜雨辞寒食。尘香明日城南陌。玉靥湿斜红。泪痕千万重。伤春头竟白。来去春如客。人瘦绿阴浓。日长帘影中。"}
{"title": "寒食日重游李氏园亭有怀", "time": "唐代", "author": "韩偓", "themes": ["寒食节", "怀念", "感伤"], "content": "往年同在鸾桥上，见倚朱阑咏柳绵。今日独来香径里，更无人迹有苔钱。伤心阔别三千里，屈指思量四五年。料得他乡遇佳节，亦应怀抱暗凄然。"}
{"title": "寒食日作", "time": "唐代", "author": "温庭筠", "themes": ["寒食节"], "content": "红深绿暗径相交，抱暖含芳披紫袍。彩索平时墙婉娩，轻球落处晚寥梢。窗中草色妬鸡卵，盘上芹泥憎燕巢。自有玉楼春意在，不能骑马度烟郊。"}
{"title": "洛桥寒食日作十韵", "time": "唐代", "author": "白居易", "themes": ["寒食节", "思乡"], "content": "上苑风烟好，中桥道路平。蹴球尘不起，泼火雨新晴。宿醉头仍重，晨游眼乍明。老慵虽省事，春诱尚多情。遇客踟蹰立，寻花取次行。连钱嚼金勒，凿落写银罂。府酝伤教送，官娃岂要迎。舞腰那及柳，歌舌不如莺。乡国真堪恋，光阴可合轻。三年遇寒食，尽在洛阳城。"}
{"title": "寒食野望吟", "time": "唐代", "author": "白居易", "themes": ["寒食节", "思乡"], "content": "乌啼鹊噪昏乔木，清明寒食谁家哭。风吹旷野纸钱飞，古墓垒垒春草绿。棠梨花映白杨树，尽是死生别离处。冥冥重泉哭不闻，萧萧暮雨人归去。"}
{"title": "醉蓬莱·夷则商七夕和方南山", "time": "宋代", "author": "吴文英", "themes": ["七夕节", "相思"], "content": "望碧天书断，宝枕香留，泪痕盈袖。谁识秋娘，比行云纤瘦。象尺熏炉，翠针金缕，记倚床同绣。月亸琼梳，冰销粉汗，南花熏透。尽是当时，少年清梦，臂约痕深，帕绡红皱。凭鹊传音，恨语多轻漏。润玉留情，沈郎无奈，向柳阴期候。数曲催阑，双铺深掩，风镮鸣兽。"}
{"title": "诉衷情·七夕", "time": "宋代", "author": "吴文英", "themes": ["七夕节", "神话"], "content": "西风吹鹤到人间。凉月满缑山。银河万里秋浪，重载客槎还。河汉女，巧云鬟。夜阑干。钗头新约，针眼娇颦，楼上秋寒。"}
{"title": "荔枝香近·七夕", "time": "宋代", "author": "吴文英", "themes": ["七夕节", "孤独", "感伤"], "content": "睡轻时闻，晚鹊噪庭树。又说今夕天津，西畔重欢遇。蛛丝暗锁红楼，燕子穿帘处。天上、未比人间更情苦。秋鬓改，妒月姊、长眉妩。过雨西风，数叶井梧愁舞。梦入蓝桥，几点疏星映朱户。泪湿沙边凝伫。"}
{"title": "六么令·夷则宫七夕", "time": "宋代", "author": "吴文英", "themes": ["七夕节", "神话", "悼亡"], "content": "露蛩初响，机杼还催织。婺星为情慵懒，伫立明河侧。不见津头艇子，望绝南飞翼。云梁千尺。尘缘一点，回首西风又陈迹。那知天上计拙，乞巧楼南北。瓜果几度凄凉，寂寞罗池客。人事回廊缥缈，谁见金钗擘。今夕何夕。杯残月堕，但耿银河漫天碧。"}
{"title": "鹊桥仙·富沙七夕为友人赋", "time": "宋代", "author": "赵以夫", "themes": ["七夕节", "离别", "怀人"], "content": "翠绡心事，红楼欢宴，深夜沈沈无暑。竹边荷外再相逢，又还是、浮云飞去。锦笺尚湿，珠香未歇，空惹闲愁千缕。寻思不似鹊桥人，犹自得、一年一度。"}
{"title": "鹊桥仙·七夕", "time": "宋代", "author": "范成大", "themes": ["七夕节"], "content": "双星良夜，耕慵织懒，应被群仙相妒。娟娟月姊满眉颦，更无奈、风姨吹雨。相逢草草，争如休见，重搅别离心绪。新欢不抵旧愁多，倒添了、新愁归去。"}
{"title": "小重山·七夕病中", "time": "宋代", "author": "吕渭老", "themes": ["七夕节", "回忆"], "content": "半夜灯残鼠上檠。上窗风动竹，月微明。梦魂偏记水西亭。琅玕碧，花影弄蜻蜓。千里暮云平，南楼催上烛，晚来晴。酒阑人散斗西倾。天如水，团扇扑流萤。"}
{"title": "鹊桥仙·月胧星淡", "time": "宋代", "author": "谢薖", "themes": ["七夕节", "怀人"], "content": "月胧星淡，南飞乌鹊，暗数秋期天上。锦楼不到野人家，但门外、清流叠嶂。一杯相属，佳人何在，不见绕梁清唱。人间平地亦崎岖，叹银汉、何曾风浪。"}
{"title": "菩萨蛮·七夕", "time": "宋代", "author": "陈师道", "themes": ["七夕节", "惆怅"], "content": "东飞乌鹊西飞燕。盈盈一水经年见。急雨洗香车。天回河汉斜。离愁千载上。相远长相望。终不似人间。回头万里山。"}
{"title": "鹧鸪天·当日佳期鹊误传", "time": "宋代", "author": "晏几道", "themes": ["七夕节", "神话", "伤怀"], "content": "当日佳期鹊误传。至今犹作断肠仙。桥成汉渚星波外，人在鸾歌凤舞前。欢尽夜，别经年。别多欢少奈何天。情知此会无长计，咫尺凉蟾亦未圆。"}
{"title": "蝶恋花·喜鹊桥成催凤驾", "time": "宋代", "author": "晏几道", "themes": ["七夕节", "神话", "伤怀"], "content": "喜鹊桥成催凤驾。天为欢迟，乞与初凉夜。乞巧双蛾加意画。玉钩斜傍西南挂。分钿擘钗凉叶下。香袖凭肩，谁记当时话。路隔银河犹可借。世间离恨何年罢。"}
{"title": "七夕", "time": "唐代", "author": "徐凝", "themes": ["七夕节"], "content": "一道鹊桥横渺渺，千声玉佩过玲玲。别离还有经年客，怅望不如河鼓星。"}
{"title": "永遇乐·乙巳中秋风雨", "time": "宋代", "author": "吴文英", "themes": ["中秋节", "孤独", "追忆"], "content": "风拂尘徽，雨侵凉榻，才动秋思。缓酒销更，移灯傍影，净洗芭蕉耳。铜华沧海，愁霾重嶂，燕北雁南天外。算阴晴，浑似几番，渭城故人离会。青楼旧日，高歌取醉，唤出玉人梳洗。红叶流光，苹花两鬓，心事成秋水。白凝虚晓，香吹轻烬，倚窗小瓶疏桂。问深宫，姮娥正在，妒云第几。"}
{"title": "木兰花慢·丁未中秋", "time": "宋代", "author": "刘克庄", "themes": ["中秋节", "妇女", "思念", "伤怀"], "content": "水亭凝望久，期不至、拟还差。隔翠幌银屏，新眉初画，半面犹遮。须臾淡烟薄霭，被西风扫尽不留些。失了白衣苍狗，夺回雪兔金蟆。乘云径到玉皇家。人世鼓三挝。试自判此生，更看几度，小住为佳。何须如钩似玦，便相将、只有半菱花。莫遣素娥知道，和他发也苍华。"}
{"title": "醉落魄·丙寅中秋", "time": "宋代", "author": "郭应祥", "themes": ["中秋节", "思念"], "content": "琼楼玉宇。分明不受人间暑。寻常岂是无三五。惟有今宵，皓彩皆同普。素娥阅尽今和古。何妨小驻听吾语。当年弄影婆娑舞。妙曲虽传，毕竟人何许。"}
{"title": "一剪梅·中秋元月", "time": "宋代", "author": "辛弃疾", "themes": ["中秋节", "抒怀"], "content": "忆对中秋丹桂丛。花在杯中。月在杯中。今宵楼上一尊同。云湿纱窗。雨湿纱窗。浑欲乘风问化工。路也难通。信也难通。满堂惟有烛花红。杯且从容。歌且从容。"}
{"title": "满江红·中秋寄远", "time": "宋代", "author": "辛弃疾", "themes": ["中秋节", "怀人"], "content": "快上西楼，怕天放、浮云遮月。但唤取、玉纤横管，一声吹裂。谁做冰壶凉世界，最怜玉斧修时节。问嫦娥、孤令有愁无？应华发。云液满，琼杯滑。长袖起，清歌咽。叹十常八九，欲磨还缺。但愿长圆如此夜，人情未必看承别。把从前、离恨总成欢，归时说。"}
{"title": "洞仙歌·泗州中秋作", "time": "宋代", "author": "晁补之", "themes": ["中秋节", "豪放", "抒怀"], "content": "青烟幂处，碧海飞金镜。永夜闲阶卧桂影。露凉时、零乱多少寒螀，神京远，惟有蓝桥路近。水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千顷。"}
{"title": "念奴娇·中秋", "time": "宋代", "author": "苏轼", "themes": ["中秋节", "月亮", "向往"], "content": "凭高眺远，见长空万里，云无留迹。桂魄飞来光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。我醉拍手狂歌，举杯邀月，对影成三客。起舞徘徊风露下，今夕不知何夕。便欲乘风，翻然归去，何用骑鹏翼。水晶宫里，一声吹断横笛。"}
{"title": "中秋对月", "time": "唐代", "author": "曹松", "themes": ["中秋节", "月亮"], "content": "无云世界秋三五，共看蟾盘上海涯。直到天头天尽处，不曾私照一人家。"}
{"title": "八月十五日夜湓亭望月", "time": "唐代", "author": "白居易", "themes": ["中秋节", "孤独", "思乡"], "content": "昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。"}
{"title": "八月十五日夜瑶台寺对月绝句", "time": "唐代", "author": "权德舆", "themes": ["中秋节", "月亮"], "content": "嬴女乘鸾已上天，仁祠空在鼎湖边。凉风遥夜清秋半，一望金波照粉田。"}
{"title": "十五夜望月寄杜郎中", "time": "唐代", "author": "王建", "themes": ["中秋节", "月亮", "思乡"], "content": "中庭地白树栖鸦，冷露无声湿桂花。今夜月明人尽望，不知秋思落谁家。"}
{"title": "八月十五夜月二首", "time": "唐代", "author": "杜甫", "themes": ["中秋节", "月亮", "思乡"], "content": "满月飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。稍下巫山峡，犹衔白帝城。气沈全浦暗，轮仄半楼明。刁斗皆催晓，蟾蜍且自倾。张弓倚残魄，不独汉家营。"}
{"title": "秋宵月下有怀", "time": "唐代", "author": "孟浩然", "themes": ["中秋节", "月亮"], "content": "秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。"}
{"title": "九日感赋", "time": "清代", "author": "秋瑾", "themes": ["重阳节", "怀念", "思乡"], "content": "百结愁肠郁不开，此生惆怅异乡来。思亲堂上茱初插，忆妹窗前句乍裁。对菊难逢元亮酒，登楼愧乏仲宣才。良时佳节成辜负，旧日欢场半是苔。"}
{"title": "九日黄楼作", "time": "宋代", "author": "苏轼", "themes": ["重阳节"], "content": "去年重阳不可说，南城夜半千沤发。水穿城下作雷鸣，泥满城头飞雨滑。黄花白酒无人问，日暮归来洗靴袜。岂知还复有今年，把盏对花容一呷。莫嫌酒薄红粉陋，终胜泥中事锹锸。黄楼新成壁未干，清河已落霜初杀。朝来白露如细雨，南山不见千寻刹。楼前便作海茫茫，楼下空闻橹鸦轧。薄寒中人老可畏，热酒浇肠气先压。烟消日出见渔村，远水鳞鳞山齾齾。诗人猛士杂龙虎，楚舞吴歌乱鹅鸭。一杯相属君勿辞，此境何殊泛清霅。"}
{"title": "九日登清水营城", "time": "明代", "author": "齐之鸾", "themes": ["重阳节", "思乡"], "content": "朔方三度重阳节，河曲干旌岁岁忙。鬓发已甘尘路白，菊花犹送塞垣黄。中丞疏有回天力，太宰功兼蹜地方。云外好呼南去雁，系书先为报江乡。"}
{"title": "九日登花马池城", "time": "明代", "author": "王琼", "themes": ["重阳节"], "content": "白池青草古盐州，倚啸高城豁望眸。河朔毡庐千里迥，泾原旌节隔年留。辕门菊酒生豪兴，雁塞风云惬壮游。诸将至今多卫霍，伫看露布上龙楼。"}
{"title": "沁园春·丁巳重阳前", "time": "清代", "author": "纳兰性德", "themes": ["婉约", "重阳节", "怀念"], "content": "瞬息浮生，薄命如斯，低徊怎忘。记绣榻闲时，并吹红雨；雕阑曲处，同倚斜阳。梦好难留，诗残莫续，赢得更深哭一场。遗容在，只灵飙一转，未许端详。重寻碧落茫茫。料短发、朝来定有霜。便人间天上，尘缘未断，春花秋叶，触绪还伤。欲结绸缪，翻惊摇落，减尽荀衣昨日香。真无奈，倩声声檐雨，谱出回肠。"}
{"title": "紫萸香慢·近重阳", "time": "宋代", "author": "姚云文", "themes": ["重阳节", "羁旅", "爱国", "思念"], "content": "近重阳、偏多风雨，绝怜此日暄明。问秋香浓未，待携客、出西城。正自羁怀多感，怕荒台高处，更不胜情。向尊前、又忆漉酒插花人。只座上、已无老兵。凄情。浅醉还醒。愁不肯、与诗平。记长楸走马，雕弓{扌笮}柳，前事休评。紫萸一枝传赐，梦谁到、汉家陵。尽乌纱、便随风去，要天知道，华发如此星星。歌罢涕零。"}
{"title": "醉落魄·九日吴胜之运使黄鹤山登高", "time": "宋代", "author": "戴复古", "themes": ["重阳节", "抒怀", "爱国"], "content": "龙山行乐。何如今日登黄鹤。风光政要人酬酢。欲赋归来，莫是渊明错。江山登览长如昨。飞鸿影里秋光薄。此怀祗有黄花览。牢裹乌纱，一任西风作。"}
{"title": "扫花游·九日怀归", "time": "宋代", "author": "周密", "themes": ["重阳节", "思念"], "content": "江蓠怨碧，早过了霜花，锦空洲渚。孤蛩自语。正长安乱叶，万家砧杵。尘染秋衣，谁念西风倦旅。恨无据。怅望极归舟，天际烟树。心事曾细数。怕水叶沈红，梦云离去。情丝恨缕。倩回纹为织，那时愁句。雁字无多，写得相思几许。暗凝伫。近重阳、满城风雨。"}
{"title": "浪淘沙·九日从吴见山觅酒", "time": "宋代", "author": "吴文英", "themes": ["重阳节", "抒怀", "思乡"], "content": "山远翠眉长。高处凄凉。菊花清瘦杜秋娘。净洗绿杯牵露井，聊荐幽香。乌帽压吴霜。风力偏狂。一年佳节过西厢。秋色雁声愁几许，都在斜阳。"}
{"title": "鹧鸪天·九日悲秋不到心", "time": "宋代", "author": "晏几道", "themes": ["重阳节", "怀人"], "content": "九日悲秋不到心。凤城歌管有新音。凤凋碧柳愁眉淡，露染黄花笑靥深。初见雁，已闻砧。绮罗丛里胜登临。须教月户纤纤玉，细捧霞觞滟滟金。"}
{"title": "重阳席上赋白菊", "time": "唐代", "author": "白居易", "themes": ["菊花", "重阳节"], "content": "满园花菊郁金黄，中有孤丛色似霜。还似今朝歌酒席，白头翁入少年场。"}
{"title": "奉和圣制重阳旦日百寮曲江宴示怀", "time": "唐代", "author": "崔元翰", "themes": ["重阳节"], "content": "偶圣睹昌期，受恩惭弱质。幸逢良宴会，况是清秋日。远岫对壶觞，澄澜映簪绂。炮羔备丰膳，集凤调鸣律。薄劣厕英豪，欢娱忘衰疾。平皋行雁下，曲渚双凫出。沙岸菊开花，霜枝果垂实。天文见成象，帝念资勤恤。探道得玄珠，斋心居特室。岂如横汾唱，其事徒骄逸。"}
{"title": "读中兴碑 / 读中兴颂碑", "time": "宋代", "author": "张耒", "themes": ["咏史怀古", "凭吊"], "content": "玉环妖血无人扫，渔阳马厌长安草。潼关战骨高于山，万里君王蜀中老。金戈铁马从西来，郭公凛凛英雄才。举旗为风偃为雨，洒扫九庙无尘埃。元功高名谁与纪，风雅不继骚人死。水部胸中星斗文，太师笔下龙蛇字。天遣二子传将来，高山十丈磨苍崖。谁持此碑入我室？使我一见昏眸开。百年兴废增感慨，当时数子今安在？君不见，荒凉浯水弃不收，时有游人打碑卖。"}
{"title": "题李愬画像", "time": "宋代", "author": "惠洪", "themes": ["咏史怀古"], "content": "淮阴北面师广武，其气岂只吞项羽。君得李佑不肯诛。便知元济在掌股。羊公德行化悍夫，卧鼓不战良骄吴。公方沉鸷诸将底，又笑元济无头颅。雪中行师等儿戏，夜取蔡州藏袖底。远人信宿犹未知，大类西平击朱泚。锦袍玉带仍父风，拄颐长剑大梁公。君看齁橐见丞相，此意与天相始终。"}
{"title": "金陵驿二首", "time": "宋代", "author": "文天祥", "themes": ["咏史怀古", "爱国"], "content": "草合离宫转夕晖，孤云飘泊复何依？山河风景元无异，城郭人民半已非。满地芦花和我老，旧家燕子傍谁飞？从今别却江南路，化作啼鹃带血归。万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。"}
{"title": "过晋阳故城书事", "time": "金朝", "author": "元好问", "themes": ["咏史怀古"], "content": "惠远祠前晋溪水，翠叶银花清见底。水上西山如挂屏，郁郁苍苍三十里。中原北门形势雄，想见城阙云烟中。望川亭上阅今古，但有麦浪摇春风。君不见，系舟山头龙角秃，白塔一摧城覆没。薛王出降民不降，屋瓦乱飞如箭镞。汾流决人大夏门，府治移著唐明村。只从巨屏失光彩，河洛几度风烟昏。东阙苍龙西玉虎，金雀觚棱上云雨。不论民居与官府，仙佛所庐余百所。鬼役天才千万古，争教一炬成焦土。至今父老哭向天，死恨河南往来苦。南人鬼巫好禨祥，万夫畚锸开连岗。官街十字改丁字钉破并州渠亦亡。几时却到承平了，重看官家筑晋阳。"}
{"title": "正气歌", "time": "宋代", "author": "文天祥", "themes": ["咏史怀古", "爱国"], "content": "天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。"}
{"title": "卖花声·怀古", "time": "元代", "author": "张可久", "themes": ["咏史怀古"], "content": "阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹。"}
{"title": "殿前欢·楚怀王", "time": "元代", "author": "贯云石", "themes": ["咏史怀古"], "content": "楚杯王，忠臣跳入汨罗江。《离骚》读罢空惆怅，日月同光。伤心来笑一场，笑你个三闾强，为甚不身心放？沧浪污你，你污沧浪。"}
{"title": "代白头吟", "time": "南北朝", "author": "鲍照", "themes": ["咏史怀古", "写人", "感慨"], "content": "直如朱丝绳，清如玉壶冰。何惭宿昔意，猜恨坐相仍。人情贱恩旧，世义逐衰兴。毫发一为瑕，丘山不可胜。食苗实硕鼠，点白信苍蝇。凫鹄远成美，薪刍前见凌。申黜褒女进，班去赵姬升。周王日沦惑，汉帝益嗟称。心赏犹难恃，貌恭岂易凭。古来共如此，非君独抚膺。"}
{"title": "昭君辞", "time": "南北朝", "author": "沈约", "themes": ["咏史怀古", "写人", "思乡"], "content": "汉宫美女多如云，中有一人字昭君。天生倾国倾城色，玉质孤高卓不群。来至掖庭已有年，愁听宫漏独成眠。可怜绝色等闲弃，汉帝不分媸与妍。非是君王不好色，佳人如织绕其侧。颠鸾倒凤夕连朝，遍识群芳犹未得。思幸佳人无孑遗，九重选美事颇奇。不劳龙目亲遴选，分辩媸妍赖画师。高低美丑瘦和肥，全仗画师笔一挥。古有按图寻骏马，今皇凭画幸嫔妃。粉黛欲蒙君眷顾，千金竟把画工赂。钱有几多艳几多，无钱休得君恩遇。群娥每每沐皇风，独有昭君际遇穷。自恃无双才与色，讵肯摧眉赂画工！朔方正月雪澌澌，单于策马至京西。因闻汉阙多佳丽，欲索一人娶作妻。汉帝闻言忙颔首，和亲政策由来久。只求边塞暂安宁，愿向单于献佳偶。诏传呈上美人图，御笔按图点丽姝。宫中美色真难舍，乃选庸姿嫁北胡。钦点宫娥上殿堂，昭君为字名王嫱。红袖翩跹迤逦至，至时四壁顿生光。纤步凌波行若止，清香袅袅风吹蕊。骨似琼瑶肌似冰，明眸转盼如秋水。芳华盖世满堂惊，汉帝茫然叹失声。画上庸姿乃绝色，其间究竟是何情？君言既出难更改，忍送红颜归翰海。暗将昭君比众妃，三千佳丽无光彩。含颦忍泪别君王，贱妾从今辞故乡。不用满朝贤将相，蛾眉为国靖边疆。妾今远嫁万千里，胜在深宫寂寞死。宫中尚有如花人，不赂画工命似纸。愿君莫惜妾微身，应惜忠心体国臣。但得贤才良将在，守边何必用佳人！更怜豪杰没尘埃，辜负平生万丈才。岂能屈节事权贵？慷慨高歌归去来！绝色常遭妖女妒，贤才每被奸人误。栖身异域本寻常，多少英雄悲失路！铁马戎装出塞去，莫愁身似风中絮。既然此地不留人，他乡自有留人处！朔漠茫茫走石沙，随身唯有一琵琶。此去诚知难复返，天涯何处不为家！黄雾涨天雪晦冥，黑云拂地风膻腥。高原万里草皆白，大漠千年冢独青。无端叙写昭君辞，红粉飘零实可悲。千古英雄同一叹，伤怀岂止为蛾眉！"}
{"title": "铜爵妓", "time": "南北朝", "author": "江淹", "themes": ["咏史怀古"], "content": "武皇去金阁，英威长寂寞。雄剑顿无光，杂佩亦销烁。秋至明月圆，风伤白露落。清夜何湛湛，孤烛映兰幕。抚影怆无从，惟怀忧不薄。瑶色行应罢，红芳几为乐？徒登歌舞台，终成蝼蚁郭！"}
{"title": "登二妃庙", "time": "南北朝", "author": "吴均", "themes": ["咏史怀古", "写人", "爱情"], "content": "朝云乱人目，帝女湘川宿。折菡巫山下，采荇洞庭腹。故以轻薄好，千里命舻舳。何事非相思，江上葳蕤竹。"}
{"title": "行经孙氏陵", "time": "南北朝", "author": "何逊", "themes": ["咏史怀古", "感伤"], "content": "昔在零陵厌，神器若无依。逐兔争先捷，掎鹿竞因机。呼吸开伯道，叱咤掩江畿。豹变分奇略，虎视肃戎威。长蛇衄巴汉，骥马绝淮淝。交战无内御，重门岂外扉。成功举已弃，凶德愎而违。水龙忽东骛，青盖乃西归。朅来已永久，年代嗳微微。苔石疑文字，荆坟失是非。山莺空曙响，陇月自秋晖。银海终无浪，金凫会不飞。阒寂今如此，望望沾人衣。"}
{"title": "感遇诗三十八首·其十九", "time": "唐代", "author": "陈子昂", "themes": ["咏史怀古", "议论", "讽刺"], "content": "圣人不利己，忧济在元元。黄屋非尧意，瑶台安可论？吾闻西方化，清净道弥敦。奈何穷金玉，雕刻以为尊？云构山林尽，瑶图珠翠烦。鬼工尚未可，人力安能存？夸愚适增累，矜智道逾昏。"}
{"title": "虢国夫人夜游图", "time": "宋代", "author": "苏轼", "themes": ["咏史怀古", "写人", "讽刺"], "content": "佳人自鞚玉花骢，翩如惊燕蹋飞龙。金鞭争道宝钗落，何人先入明光宫。宫中羯鼓催花柳，玉奴弦索花奴手。坐中八姨真贵人，走马来看不动尘。明眸皓齿谁复见，只有丹青余泪痕。人间俯仰成今古，吴公台下雷塘路。当时亦笑张丽华，不知门外韩擒虎。"}
{"title": "咏霍将军北伐", "time": "南北朝", "author": "虞羲", "themes": ["咏史怀古", "爱国"], "content": "拥旄为汉将，汗马出长城。长城地势险，万里与云平。凉秋八九月，虏骑入幽并。飞狐白日晚，瀚海愁云生。羽书时断绝，刁斗昼夜惊。乘墉挥宝剑，蔽日引高旍。云屯七萃士，鱼丽六郡兵。胡笳关下思，羌笛陇头鸣。骨都先自詟，日逐次亡精。玉门罢斥候，甲第始修营。位登万庾积，功立百行成。天长地自久，人道有亏盈。未穷激楚乐，已见高台倾。当令麟阁上，千载有雄名！"}
{"title": "马嵬", "time": "清代", "author": "袁枚", "themes": ["古诗三百首", "咏史怀古", "抒情", "议论"], "content": "莫唱当年长恨歌，人间亦自有银河。石壕村里夫妻别，泪比长生殿上多。"}
{"title": "咏荆轲", "time": "魏晋", "author": "陶渊明", "themes": ["古诗三百首", "咏史怀古"], "content": "燕丹善养士，志在报强嬴。招集百夫良，岁暮得荆卿。君子死知己，提剑出燕京；素骥鸣广陌，慷慨送我行。雄发指危冠，猛气冲长缨。饮饯易水上，四座列群英。渐离击悲筑，宋意唱高声。萧萧哀风逝，淡淡寒波生。商音更流涕，羽奏壮士惊。心知去不归，且有后世名。登车何时顾，飞盖入秦庭。凌厉越万里，逶迤过千城。图穷事自至，豪主正怔营。惜哉剑术疏，奇功遂不成。其人虽已没，千载有馀情。"}
{"title": "九歌·国殇", "time": "先秦", "author": "屈原", "themes": ["悼亡", "爱国", "忧国忧民"], "content": "操吴戈兮被犀甲，车错毂兮短兵接。旌蔽日兮敌若云，矢交坠兮士争先。凌余阵兮躐余行，左骖殪兮右刃伤。霾两轮兮絷四马，援玉枹兮击鸣鼓。天时怼兮威灵怒，严杀尽兮弃原野。(怼兮一作：坠兮)出不入兮往不反，平原忽兮路超远。带长剑兮挟秦弓，首身离兮心不惩。诚既勇兮又以武，终刚强兮不可凌。身既死兮神以灵，魂魄毅兮为鬼雄。(魂魄毅兮一作：子魂魄兮)"}
{"title": "次韵舒尧文祈雪雾猪泉", "time": "宋代", "author": "苏轼", "themes": ["忧国忧民"], "content": "长笑蛇医一寸腹，衔冰吐雹何时足。苍鹅无罪亦可怜，斩颈横盘不敢哭。岂知泉下有猪龙，卧枕雷车踏阴轴。前年太守为旱请，雨点随人如撒菽。太守归国龙归泉，至今人咏淇园绿。我今又复罹此旱，凛凛疲民在沟渎。却寻旧迹叩神泉，坐客仍携王子渊。看草中和乐职颂，新声妙悟慰华颠。晓来泉上东风急，须上冰珠老蛟泣。怪词欲逼龙飞起，险韵不量吾所及。行看积雪厚埋牛，谁与春工掀百蛰。此时还复借君诗，余力汰辀仍贯笠。挥毫落纸勿言疲，惊龙再起震失匙。"}
{"title": "悯黎咏", "time": "明代", "author": null, "themes": ["叙事", "议论", "忧国忧民"], "content": "叶落当归根，云沉久必起。黎人多良田，征歛苦倍蓰。诛求尽余粒，尚豢犊与豕。昨当租吏来，宰割充盘几。吏怒反索金，黎民那有此。泣向逻者借，刻箭以为誓。贷一每输百，朘削痛入髓。生当剥肌肉，死则长已矣。薄诉吏转嗔，锁缚不复视。黎儿愤勇决，挺身负戈矢。枪急千人奔，犯顺非得已。赫赫王章存，令人弃如纸。朔风戒良节，赫赫张皇师。军门号令严，震肃将天威。壮士快鞍马，锋镞如星飞。一举破贼垒，刀斧纷纭挥。剖尸越邱阜，踏血腥川坻。白日暗西岭，瘴气昏余晖。翅鼠堕我前，饥鸟逐人归。征夫怀惨忧，涕泗沾我衣。黎人本同性，云何发祸机？神武贵勿杀，不在斩获为。息火当息薪，弭兵当弭饥。谁生此厉阶，哲士知其非。"}
{"title": "午日处州禁竞渡", "time": "明代", "author": "汤显祖", "themes": ["端午节", "议论", "忧国忧民"], "content": "独写菖蒲竹叶杯，蓬城芳草踏初回。情知不向瓯江死，舟楫何劳吊屈来。"}
{"title": "渡黄河", "time": "南北朝", "author": "范云", "themes": ["黄河", "忧国忧民"], "content": "河流迅且浊，汤汤不可陵。桧楫难为榜，松舟才自胜。空庭偃旧木，荒畴余故塍。不睹行人迹，但见狐兔兴。寄言河上老，此水何当澄？"}
{"title": "病起书怀", "time": "宋代", "author": "陆游", "themes": ["古诗三百首", "爱国", "励志", "忧国忧民"], "content": "病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。"}
{"title": "秋夜将晓出篱门迎凉有感二首", "time": "宋代", "author": "陆游", "themes": ["古诗三百首", "爱国", "忧国忧民", "同情"], "content": "迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。"}
{"title": "吴孙皓初童谣", "time": "魏晋", "author": null, "themes": ["古诗三百首", "忧国忧民"], "content": "宁饮建业水，不食武昌鱼。宁还建业死，不止武昌居。"}
{"title": "鹧鸪天·陌上柔桑破嫩芽", "time": "宋代", "author": "辛弃疾", "themes": ["乡村", "忧国忧民"], "content": "陌上柔桑破嫩芽，东邻蚕种已生些。平冈细草鸣黄犊，斜日寒林点暮鸦。山远近，路横斜，青旗沽酒有人家。城中桃李愁风雨，春在溪头荠菜花。"}
{"title": "鹧鸪天·上元启醮", "time": "宋代", "author": "张孝祥", "themes": ["忧国忧民"], "content": "子夜封章扣紫清。五霞光里佩环声。驿传风火龙鸾舞，步入烟霄孔翠迎。瑶简重，羽衣轻。金童双引到通明。三湘五管同民乐，万岁千秋与帝龄。"}
{"title": "别老母", "time": "清代", "author": "黄景仁", "themes": ["古诗三百首", "母亲"], "content": "搴帷拜母河梁去，白发愁看泪眼枯。惨惨柴门风雪夜，此时有子不如无。"}
{"title": "蓼莪", "time": "先秦", "author": null, "themes": ["诗经", "悼亡", "父亲", "母亲"], "content": "蓼蓼者莪，匪莪伊蒿。哀哀父母，生我劬劳。蓼蓼者莪，匪莪伊蔚。哀哀父母，生我劳瘁。瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！"}
{"title": "凯风", "time": "先秦", "author": null, "themes": ["诗经", "赞美", "母亲"], "content": "凯风自南，吹彼棘心。棘心夭夭，母氏劬劳。凯风自南，吹彼棘薪。母氏圣善，我无令人。爰有寒泉？在浚之下。有子七人，母氏劳苦。睍睆黄鸟，载好其音。有子七人，莫慰母心。"}
{"title": "慈乌夜啼", "time": "唐代", "author": "白居易", "themes": ["写鸟", "母亲", "讽刺"], "content": "慈乌失其母，哑哑吐哀音。昼夜不飞去，经年守故林。夜夜夜半啼，闻者为沾襟。声中如告诉，未尽反哺心。百鸟岂无母，尔独哀怨深。应是母慈重，使尔悲不任。昔有吴起者，母殁丧不临。嗟哉斯徒辈，其心不如禽。慈乌复慈乌，鸟中之曾参。"}
{"title": "母别子", "time": "唐代", "author": "白居易", "themes": ["母亲", "离别"], "content": "母别子，子别母，白日无光哭声苦。关西骠骑大将军，去年破虏新策勋。敕赐金钱二百万，洛阳迎得如花人。新人迎来旧人弃，掌上莲花眼中刺。迎新弃旧未足悲，悲在君家留两儿。一始扶行一初坐，坐啼行哭牵人衣。以汝夫妇新燕婉，使我母子生别离。不如林中乌与鹊，母不失雏雄伴雌。应似园中桃李树，花落随风子在枝。新人新人听我语，洛阳无限红楼女。但愿将军重立功，更有新人胜于汝。"}
{"title": "墨萱图·其一", "time": "元代", "author": "王冕", "themes": ["母亲", "思念"], "content": "灿灿萱草花，罗生北堂下。南风吹其心，摇摇为谁吐？慈母倚门情，游子行路苦。甘旨日以疏，音问日以阻。举头望云林，愧听慧鸟语。"}
{"title": "思母", "time": "宋代", "author": null, "themes": ["怀念", "母亲"], "content": "霜殒芦花泪湿衣，白头无复倚柴扉。去年五月黄梅雨，曾典袈裟籴米归。"}
{"title": "七哀诗三首·其三", "time": "魏晋", "author": "王粲", "themes": ["战争", "愁苦"], "content": "边城使心悲，昔吾亲更之。冰雪截肌肤，风飘无止期。百里不见人，草木谁当迟。登城望亭燧，翩翩飞戍旗。行者不顾反，出门与家辞。子弟多俘虏，哭泣无已时。天下尽乐土，何为久留兹。蓼虫不知辛，去来勿与谘。"}
{"title": "早发扬州还乡邑", "time": "隋代", "author": "孙万寿", "themes": ["抒情", "思乡", "战争"], "content": "乡关不再见，怅望穷此晨。山烟蔽钟阜。水雾隐江津。洲渚敛寒色，杜若变芳春。无复归飞羽，空悲沙塞尘。"}
{"title": "西江月·堂上谋臣尊俎", "time": "宋代", "author": "辛弃疾", "themes": ["战争", "叙事"], "content": "堂上谋臣尊俎，边头将士干戈。天时地利与人和，“燕可伐欤？”曰：“可”。今日楼台鼎鼐，明年带砺山河。大家齐唱《大风歌》，不日四方来贺。(版本一)堂上谋臣帷幄，边头猛将干戈。天时地利与人和。燕可伐与曰可。此日楼台鼎鼐，他时剑履山河。都人齐和《大风歌》。管领群臣来贺。(版本二)"}
{"title": "滴滴金·梅", "time": "宋代", "author": "孙道绚", "themes": ["追忆", "战争"], "content": "月光飞入林前屋。风策策，度庭竹。夜半江城击柝声，动寒梢栖宿。等闲老去年华促，只有江梅伴幽独。梦绕夷门旧家山，恨惊回难续。"}
{"title": "马上作", "time": "明代", "author": "戚继光", "themes": ["古诗三百首", "战争"], "content": "南北驱驰报主情，江花边草笑平生。(边草一作：边月)一年三百六十日，多是横戈马上行。"}
{"title": "塞下曲", "time": "唐代", "author": "许浑", "themes": ["边塞", "战争", "同情"], "content": "夜战桑乾北，秦兵半不归。朝来有乡信，犹自寄寒衣。"}
{"title": "齐桓公伐楚盟屈完", "time": "先秦", "author": "左丘明", "themes": ["古文观止", "战争", "写人"], "content": "齐侯与蔡姬乘舟于囿，荡公。公惧变色；禁之，不可。公怒，归之，未之绝也。蔡人嫁之。四年春，齐侯以诸侯之师侵蔡，蔡溃，遂伐楚。楚子使与师言曰：“君处北海，寡人处南海，唯是风马牛不相及也。不虞君之涉吾地也，何故？”管仲对曰：“昔召康公命我先君太公曰：‘五侯九伯，女实征之，以夹辅周室。’赐我先君履：东至于海，西至于河，南至于穆陵，北至于无棣。尔贡包茅不入，王祭不共，无以缩酒，寡人是征；昭王南征而不复，寡人是问。”对曰：“贡之不入，寡君之罪也，敢不共给？昭王之不复，君其问诸水滨。”(徵通征)师进，次于陉。夏，楚子使屈完如师。师退，次于召陵。齐侯陈诸侯之师，与屈完乘而观之。齐侯曰：“岂不榖()是为？先君之好是继，与不榖同好，何如？”对曰：“君惠徼福于敝邑之社稷，辱收寡君，寡君之愿也。”齐侯曰：“以此众战，谁能御之！以此攻城，何城不克！”对曰：“君若以德绥诸侯，谁敢不服？君若以力，楚国方城以为城，汉水以为池，虽众，无所用之！”屈完及诸侯盟。"}
{"title": "答苏武书", "time": "两汉", "author": "李陵", "themes": ["古文观止", "战争"], "content": "子卿足下：勤宣令德，策名清时，荣问休畅，幸甚幸甚。远托异国，昔人所悲，望风怀想，能不依依？昔者不遗，远辱还答，慰诲勤勤，有逾骨肉，陵虽不敏，能不慨然？自从初降，以至今日，身之穷困，独坐愁苦。终日无睹，但见异类。韦韝毳幕，以御风雨；羶肉酪浆，以充饥渴。举目言笑，谁与为欢？胡地玄冰，边土惨裂，但闻悲风萧条之声。凉秋九月，塞外草衰。夜不能寐，侧耳远听，胡笳互动，牧马悲鸣，吟啸成群，边声四起。晨坐听之，不觉泪下。嗟乎子卿，陵独何心，能不悲哉！与子别后，益复无聊，上念老母，临年被戮；妻子无辜，并为鲸鲵；身负国恩，为世所悲。子归受荣，我留受辱，命也如何？身出礼义之乡，而入无知之俗；违弃君亲之恩，长为蛮夷之域，伤已！令先君之嗣，更成戎狄之族，又自悲矣。功大罪小，不蒙明察，孤负陵心区区之意。每一念至，忽然忘生。陵不难刺心以自明，刎颈以见志，顾国家于我已矣，杀身无益，适足增羞，故每攘臂忍辱，辙复苟活。左右之人，见陵如此，以为不入耳之欢，来相劝勉。异方之乐，只令人悲，增忉怛耳。嗟乎子卿，人之相知，贵相知心，前书仓卒，未尽所怀，故复略而言之。昔先帝授陵步卒五千，出征绝域。五将失道，陵独遇战，而裹万里之粮，帅徒步之师；出天汉之外，入强胡之域；以五千之众，对十万之军；策疲乏之兵，当新羁之马。然犹斩将搴旗，追奔逐北，灭迹扫尘，斩其枭帅，使三军之士，视死如归。陵也不才，希当大任，意谓此时，功难堪矣。匈奴既败，举国兴师。更练精兵，强逾十万。单于临阵，亲自合围。客主之形，既不相如；步马之势，又甚悬绝。疲兵再战，一以当千，然犹扶乘创痛，决命争首。死伤积野，余不满百，而皆扶病，不任干戈，然陵振臂一呼，创病皆起，举刃指虏，胡马奔走。兵尽矢穷，人无尺铁，犹复徒首奋呼，争为先登。当此时也，天地为陵震怒，战士为陵饮血。单于谓陵不可复得，便欲引还，而贼臣教之，遂使复战，故陵不免耳。昔高皇帝以三十万众，困于平城。当此之时，猛将如云，谋臣如雨，然犹七日不食，仅乃得免。况当陵者，岂易为力哉？而执事者云云，苟怨陵以不死。然陵不死，罪也；子卿视陵，岂偷生之士而惜死之人哉？宁有背君亲，捐妻子而反为利者乎？然陵不死，有所为也，故欲如前书之言，报恩于国主耳，诚以虚死不如立节，灭名不如报德也。昔范蠡不殉会稽之耻，曹沬不死三败之辱，卒复勾践之仇，报鲁国之羞，区区之心，窃慕此耳。何图志未立而怨已成，计未从而骨肉受刑，此陵所以仰天椎心而泣血也。足下又云：“汉与功臣不薄。”子为汉臣，安得不云尔乎？昔萧樊囚絷，韩彭葅醢，晁错受戮，周魏见辜。其余佐命立功之士，贾谊亚夫之徒，皆信命世之才，抱将相之具，而受小人之谗，并受祸败之辱，卒使怀才受谤，能不得展。彼二子之遐举，谁不为之痛心哉？陵先将军，功略盖天地，义勇冠三军，徒失贵臣之意，刭身绝域之表。此功臣义士所以负戟而长叹者也。何谓不薄哉？且足下昔以单车之使，适万乘之虏。遭时不遇，至于伏剑不顾；流离辛苦，几死朔北之野。丁年奉使，皓首而归；老母终堂，生妻去帷。此天下所希闻，古今所未有也。蛮貊之人，尚犹嘉子之节，况为天下之主乎？陵谓足下当享茅土之荐，受千乘之赏。闻子之归，赐不过二百万，位不过典属国，无尺土之封，加子之勤。而妨功害能之臣，尽为万户侯；亲戚贪佞之类，悉为廊庙宰。子尚如此，陵复何望哉？且汉厚诛陵以不死，薄赏子以守节，欲使远听之臣望风驰命，此实难矣，所以每顾而不悔者也。陵虽孤恩，汉亦负德。昔人有言：“虽忠不烈，视死如归。”陵诚能安，而主岂复能眷眷乎？男儿生以不成名，死则葬蛮夷中，谁复能屈身稽颡，还向北阙，使刀笔之吏弄其文墨邪？愿足下勿复望陵。嗟乎子卿，夫复何言？相去万里，人绝路殊。生为别世之人，死为异域之鬼。长与足下生死辞矣。幸谢故人，勉事圣君。足下胤子无恙，勿以为念。努力自爱，时因北风，复惠德音。李陵顿首。"}
{"title": "纪辽东二首", "time": "隋代", "author": "杨广", "themes": ["战争"], "content": "辽东海北翦长鲸，风云万里清。方当销锋散马牛，旋师宴镐京。前歌后舞振军威，饮至解戎衣。判不徒行万里去，空道五原归。秉旄仗节定辽东，俘馘变夷风。清歌凯捷九都水，归宴洛阳宫。策功行赏不淹留，全军藉智谋。讵似南宫复道上，先封雍齿侯。"}
{"title": "田家词 / 田家行", "time": "唐代", "author": "元稹", "themes": ["战争", "农民", "叙事", "抒怀"], "content": "牛靿咤咤，田确确，旱块敲牛蹄趵趵。种得官仓珠颗谷，六十年来兵簇簇，日月食粮车辘辘。一日官军收海服，驱牛驾车食牛肉，归来攸得牛两角。重铸锄犁作斤，姑舂妇担去轮官，输官不足归卖屋。愿官早胜仇早覆，农死有儿牛有犊，不遣官军粮不足。"}
{"title": "古风·其一", "time": "唐代", "author": "李白", "themes": ["战争", "抒怀"], "content": "羽檄如流星，虎符合专城；喧呼救边急，群鸟皆夜鸣。白日曜紫微，三公运权衡；天地皆得一，澹然四海清。借问此何为？答言楚征兵；渡泸及五月，将赴云南征。怯卒非战士，炎方难远行。长号别严亲，日月惨光晶。泣尽继以血，心摧两无声。困兽当猛虎，穷鱼饵奔鲸；千去不一还，投躯岂全身？如何舞干戚，一使有苗乎！"}
{"title": "早发", "time": "宋代", "author": "宗泽", "themes": ["战争"], "content": "繖幄垂垂马踏沙，水长山远路多花。眼中形势胸中策，缓步徐行静不哗。"}
{"title": "岐阳三首", "time": "金朝", "author": "元好问", "themes": ["地方", "战争", "抒怀", "悲愤"], "content": "突骑连营鸟不飞，北风浩浩发阴机。三秦形胜无今古，千里传闻果是非；偃蹇鲸鲵人海涸，分明蛇犬铁山围。穷途老阮无奇策，空望岐阳泪满衣。百二关河草不横，十年戎马暗秦京。岐阳西望无来信，陇水东流闻哭声；野蔓有情萦战骨，残阳何意照空城！从谁细向苍苍问，争遣蚩尤作五兵？眈眈九虎护秦关，懦楚孱齐机上看。禹贡土田推陆海，汉家封徼尽天山。北风猎猎悲笳发，渭水潇潇战骨寒。三十六峰长剑在，倚天仙掌惜空闲。"}
{"title": "淮村兵后", "time": "宋代", "author": "戴复古", "themes": ["古诗三百首", "战争", "乡村"], "content": "小桃无主自开花，烟草茫茫带晚鸦。几处败垣围故井，向来一一是人家。"}
{"title": "送李将军赴定州 / 送彭将军", "time": "唐代", "author": "郎士元", "themes": ["送别", "战争"], "content": "双旌汉飞将，万里授横戈。春色临边尽，黄云出塞多。鼓鼙悲绝漠，烽戍隔长河。莫断阴山路，天骄已请和。"}
{"title": "从军行二首·其一", "time": "唐代", "author": "王昌龄", "themes": ["边塞", "战争"], "content": "大将军出战，白日暗榆关。三面黄金甲，单于破胆还。"}
{"title": "古意", "time": "唐代", "author": "李颀", "themes": ["唐诗三百首", "战争"], "content": "男儿事长征，少小幽燕客。赌胜马蹄下，由来轻七尺。杀人莫敢前，须如猬毛磔。黄云陇底白云飞，未得报恩不能归。辽东小妇年十五，惯弹琵琶解歌舞。今为羌笛出塞声，使我三军泪如雨。"}
{"title": "塞下曲·秋风夜渡河", "time": "唐代", "author": "王昌龄", "themes": ["边塞", "战争"], "content": "秋风夜渡河，吹却雁门桑。遥见胡地猎，鞴马宿严霜。五道分兵去，孤军百战场。功多翻下狱，士卒但心伤。"}
{"title": "战城南", "time": "唐代", "author": "李白", "themes": ["忧国忧民", "战争", "讽刺"], "content": "去年战桑干源，今年战葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火然。烽火然不息，征战无已时。野战格斗死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。"}
{"title": "司马将军歌", "time": "唐代", "author": "李白", "themes": ["战争"], "content": "狂风吹古月，窃弄章华台。北落明星动光彩，南征猛将如云雷。手中电击倚天剑，直斩长鲸海水开。我见楼船壮心目，颇似龙骧下三蜀。扬兵习战张虎旗，江中白浪如银屋。身居玉帐临河魁，紫髯若戟冠崔嵬，细柳开营揖天子，始知灞上为婴孩。羌笛横吹阿亸回，向月楼中吹落梅。将军自起舞长剑，壮士呼声动九垓。功成献凯见明主，丹青画像麒麟台。"}
{"title": "豫章行", "time": "唐代", "author": "李白", "themes": ["战争", "同情"], "content": "胡风吹代马，北拥鲁阳关。吴兵照海雪，西讨何时还。半渡上辽津，黄云惨无颜。老母与子别，呼天野草间。白马绕旌旗，悲鸣相追攀。白杨秋月苦，早落豫章山。本为休明人，斩虏素不闲。岂惜战斗死，为君扫凶顽。精感石没羽，岂云惮险艰。楼船若鲸飞，波荡落星湾。此曲不可奏，三军鬓成斑。"}
{"title": "永王东巡歌十一首", "time": "唐代", "author": "李白", "themes": ["战争", "爱国", "抱负"], "content": "永王正月东出师，天子遥分龙虎旗。楼船一举风波静，江汉翻为燕鹜池。三川北虏乱如麻，四海南奔似永嘉。但用东山谢安石，为君谈笑净胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙盘虎踞帝王州，帝子金陵访故丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三江按五湖，楼船跨海次扬都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。"}
{"title": "从军行·其二", "time": "唐代", "author": "李白", "themes": ["边塞", "战争"], "content": "百战沙场碎铁衣，城南已合数重围。突营射杀呼延将，独领残兵千骑归。"}
{"title": "送白少府送兵之陇右", "time": "唐代", "author": "高适", "themes": ["战争"], "content": "践更登陇首，远别指临洮。为问关山事，何如州县劳。军容随赤羽，树色引青袍。谁断单于臂，今年太白高。"}
{"title": "悲陈陶", "time": "唐代", "author": "杜甫", "themes": ["战争", "感伤"], "content": "孟冬十郡良家子，血作陈陶泽中水。野旷天清无战声，四万义军同日死。群胡归来血洗箭，仍唱胡歌饮都市。都人回面向北啼，日夜更望官军至。"}
{"title": "新安吏", "time": "唐代", "author": "杜甫", "themes": ["战争", "忧国忧民"], "content": "客行新安道，喧呼闻点兵。借问新安吏：“县小更无丁？”“府帖昨夜下，次选中男行。”“中男绝短小，何以守王城？”肥男有母送，瘦男独伶俜。白水暮东流，青山犹哭声。“莫自使眼枯，收汝泪纵横。眼枯即见骨，天地终无情！我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。"}
{"title": "潼关吏", "time": "唐代", "author": "杜甫", "themes": ["战争", "赞美"], "content": "士卒何草草，筑城潼关道。大城铁不如，小城万丈余。借问潼关吏：“修关还备胡？”要我下马行，为我指山隅：“连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。”“哀哉桃林战，百万化为鱼。请嘱防关将，慎勿学哥舒！”"}
{"title": "度破讷沙二首·其二 / 塞北行次度破讷沙", "time": "唐代", "author": "李益", "themes": ["边塞", "战争", "喜悦"], "content": "破讷沙头雁正飞，鸊鹈泉上战初归。平明日出东南地，满碛寒光生铁衣。"}
{"title": "从军北征", "time": "唐代", "author": "李益", "themes": ["边塞", "战争", "思乡"], "content": "天山雪后海风寒，横笛偏吹行路难。碛里征人三十万，一时回首月中看。"}
{"title": "渡辽水", "time": "唐代", "author": "王建", "themes": ["战争"], "content": "渡辽水，此去咸阳五千里。来时父母知隔生，重著衣裳如送死。亦有白骨归咸阳，营家各与题本乡。身在应无回渡日，驻马相看辽水傍。"}
{"title": "出塞词", "time": "唐代", "author": "马戴", "themes": ["边塞", "战争"], "content": "金带连环束战袍，马头冲雪度临洮。卷旗夜劫单于帐，乱斫胡儿缺宝刀。"}
{"title": "陇西行", "time": "唐代", "author": "王维", "themes": ["边塞", "战争"], "content": "十里一走马，五里一扬鞭。都护军书至，匈奴围酒泉。关山正飞雪，烽火断无烟。"}
{"title": "从军行·吹角动行人", "time": "唐代", "author": "王维", "themes": ["边塞", "战争", "豪迈"], "content": "吹角动行人，喧喧行人起。笳悲马嘶乱，争渡黄河水。日暮沙漠陲，战声烟尘里。尽系名王颈，归来报天子。"}
{"title": "少年行四首", "time": "唐代", "author": "王维", "themes": ["励志", "边塞", "战争"], "content": "新丰美酒斗十千，咸阳游侠多少年。相逢意气为君饮，系马高楼垂柳边。汉家君臣欢宴终，高议云台论战功。天子临轩赐侯印，将军佩出明光宫。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千群只似无。偏坐金鞍调白羽，纷纷射杀五单于。"}
{"title": "出自蓟北门行", "time": "唐代", "author": "李白", "themes": ["战争", "生活"], "content": "虏阵横北荒，胡星曜精芒。羽书速惊电，烽火昼连光。虎竹救边急，戎车森已行。明主不安席，按剑心飞扬。推毂出猛将，连旗登战场。兵威冲绝漠，杀气凌穹苍。列卒赤山下，开营紫塞傍。途冬沙风紧，旌旗飒凋伤。画角悲海月，征衣卷天霜。挥刃斩楼兰，弯弓射贤王。单于一平荡，种落自奔亡。收功报天子，行歌归咸阳。"}
{"title": "杂曲歌辞·蓟门行五首", "time": "唐代", "author": "高适", "themes": ["边塞", "战争"], "content": "蓟门逢古老，独立思氛氲。一身既零丁，头鬓白纷纷。勋庸今已矣，不识霍将军。汉家能用武，开拓穷异域。戍卒厌糠核，降胡饱衣食。关亭试一望，吾欲泪沾臆。边城十一月，雨雪乱霏霏。元戎号令严，人马亦轻肥。羌胡无尽日，征战几时归。幽州多骑射，结发重横行。一朝事将军，出入有声名。纷纷猎秋草，相向角弓鸣。黯黯长城外，日没更烟尘。胡骑虽凭陵，汉兵不顾身。古树满空塞，黄云愁杀人。"}
{"title": "常武", "time": "先秦", "author": null, "themes": ["诗经", "战争", "赞美", "写人"], "content": "赫赫明明。王命卿士，南仲大祖，大师皇父。整我六师，以修我戎。既敬既戒，惠此南国。王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。王旅啴々，如飞如翰。如江如汉，如山之苞。如川之流，绵绵翼翼。不测不克，濯征徐国。王犹允塞，徐方既来。徐方既同，天子之功。四方既平，徐方来庭。徐方不回，王曰还归。"}
{"title": "渐渐之石", "time": "先秦", "author": null, "themes": ["诗经", "叙事", "战争"], "content": "渐渐之石，维其高矣。山川悠远，维其劳矣。武人东征，不遑朝矣。渐渐之石，维其卒矣。山川悠远，曷其没矣？武人东征，不遑出矣。有豕白蹢，烝涉波矣。月离于毕，俾滂沱矣。武人东征，不皇他矣。"}
{"title": "何草不黄", "time": "先秦", "author": null, "themes": ["诗经", "战争", "伤怀"], "content": "何草不黄？何日不行？何人不将？经营四方。何草不玄？何人不矜？哀我征夫，独为匪民。匪兕匪虎，率彼旷野。哀我征夫，朝夕不暇。有芃者狐，率彼幽草。有栈之车，行彼周道。"}
{"title": "大东", "time": "先秦", "author": null, "themes": ["诗经", "战争", "生活"], "content": "有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。东人之子，职劳不来。西人之子，粲粲衣服。舟人之子，熊罴是裘。私人之子，百僚是试。或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。"}
{"title": "小戎", "time": "先秦", "author": null, "themes": ["诗经", "战争", "思念"], "content": "小戎俴收，五楘梁辀。游环胁驱，阴靷鋈续。文茵畅毂，驾我骐馵。言念君子，温其如玉。在其板屋，乱我心曲。四牡孔阜，六辔在手。骐骝是中，騧骊是骖。龙盾之合，鋈以觼軜。言念君子，温其在邑。方何为期？胡然我念之。俴驷孔群，厹矛鋈錞。蒙伐有苑，虎韔镂膺。交韔二弓，竹闭绲滕。言念君子，载寝载兴。厌厌良人，秩秩德音。"}
{"title": "击鼓", "time": "先秦", "author": null, "themes": ["诗经", "抒情", "战争"], "content": "击鼓其镗，踊跃用兵。土国城漕，我独南行。从孙子仲，平陈与宋。不我以归，忧心有忡。爰居爰处？爰丧其马？于以求之？于林之下。死生契阔，与子成说。执子之手，与子偕老。于嗟阔兮，不我活兮。于嗟洵兮，不我信兮。"}
{"title": "清人", "time": "先秦", "author": null, "themes": ["诗经", "战争"], "content": "清人在彭，驷介旁旁。二矛重英，河上乎翱翔。清人在消，驷介麃麃。二矛重乔，河上乎逍遥。清人在轴，驷介陶陶。左旋右抽，中军作好。"}
{"title": "君子于役", "time": "先秦", "author": null, "themes": ["诗经", "闺怨", "战争", "民谣"], "content": "君子于役，不知其期，曷至哉？鸡栖于埘，日之夕矣，羊牛下来。君子于役，如之何勿思！君子于役，不日不月，曷其有佸？鸡栖于桀，日之夕矣，羊牛下括。君子于役，苟无饥渴！"}
{"title": "采薇", "time": "先秦", "author": null, "themes": ["古诗三百首", "诗经", "战争", "思乡"], "content": "采薇采薇，薇亦作止。曰归曰归，岁亦莫止。靡室靡家，猃狁之故。不遑启居，猃狁之故。采薇采薇，薇亦柔止。曰归曰归，心亦忧止。忧心烈烈，载饥载渴。我戍未定，靡使归聘。采薇采薇，薇亦刚止。曰归曰归，岁亦阳止。王事靡盬，不遑启处。忧心孔疚，我行不来！彼尔维何？维常之华。彼路斯何？君子之车。戎车既驾，四牡业业。岂敢定居？一月三捷。驾彼四牡，四牡骙骙。君子所依，小人所腓。四牡翼翼，象弭鱼服。岂不日戒？猃狁孔棘！昔我往矣，杨柳依依。今我来思，雨雪霏霏。行道迟迟，载渴载饥。我心伤悲，莫知我哀！"}
{"title": "出车", "time": "先秦", "author": null, "themes": ["诗经", "战争"], "content": "我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。王命南仲，往城于方。出车彭彭，旂旐央央。天子命我，城彼朔方。赫赫南仲，玁狁于襄。昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。喓々草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。"}
{"title": "六月", "time": "先秦", "author": null, "themes": ["诗经", "战争", "赞美"], "content": "六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。比物四骊，闲之维则。维此六月，既成我服。我服既成，于三十里。王于出征，以佐天子。四牡修广，其大有颙。薄伐玁狁，以奏肤公。有严有翼，共武之服。共武之服，以定王国。玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。"}
{"title": "前出塞九首", "time": "唐代", "author": "杜甫", "themes": ["讽刺", "边塞", "战争"], "content": "戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。"}
{"title": "垂老别", "time": "唐代", "author": "杜甫", "themes": ["叙事", "战争", "惜别"], "content": "四郊未宁静，垂老不得安。子孙阵亡尽，焉用身独完。投杖出门去，同行为辛酸。幸有牙齿存，所悲骨髓干。男儿既介胄，长揖别上官。老妻卧路啼，岁暮衣裳单。孰知是死别，且复伤其寒。此去必不归，还闻劝加餐。土门壁甚坚，杏园度亦难。势异邺城下，纵死时犹宽。人生有离合，岂择衰老端。忆昔少壮日，迟回竟长叹。万国尽征戍，烽火被冈峦。积尸草木腥，流血川原丹。何乡为乐土，安敢尚盘桓。弃绝蓬室居，塌然摧肺肝。"}
{"title": "新婚别", "time": "唐代", "author": "杜甫", "themes": ["叙事", "战争", "妇女", "离别"], "content": "兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。"}
{"title": "北征", "time": "唐代", "author": "杜甫", "themes": ["叙事", "战争", "忧国忧民", "爱国"], "content": "皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。"}
{"title": "兵车行", "time": "唐代", "author": "杜甫", "themes": ["唐诗三百首", "叙事", "战争", "忧国忧民"], "content": "车辚辚，马萧萧，行人弓箭各在腰。耶娘妻子走相送，尘埃不见咸阳桥。(娘一作：“爷”)牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！"}
{"title": "燕歌行", "time": "唐代", "author": "高适", "themes": ["唐诗三百首", "边塞", "战争", "生活"], "content": "汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旗逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。铁衣远戍辛勤久，玉箸应啼别离后。少妇城南欲断肠，征人蓟北空回首。边风飘飖那可度，绝域苍茫更何有。(飘飖一作：飘飘)杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。"}
{"title": "送人赴安西", "time": "唐代", "author": "岑参", "themes": ["爱国", "离别", "赞美", "友人", "战争"], "content": "上马带吴钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。"}
{"title": "轮台歌奉送封大夫出师西征", "time": "唐代", "author": "岑参", "themes": ["唐诗三百首", "边塞", "战争", "生活"], "content": "轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉军屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。(雪片阔一作：云片阔)亚相勤王甘苦辛，誓将报主静边尘。古来青史谁不见，今见功名胜古人。"}
{"title": "发白马", "time": "唐代", "author": "李白", "themes": ["写马", "战争"], "content": "将军发白马，旌节度黄河。箫鼓聒川岳，沧溟涌涛波。武安有振瓦，易水无寒歌。铁骑若雪山，饮流涸滹沱。扬兵猎月窟，转战略朝那。倚剑登燕然，边烽列嵯峨。萧条万里外，耕作五原多。一扫清大漠，包虎戢金戈。"}
{"title": "胡无人", "time": "唐代", "author": "李白", "themes": ["战争", "豪迈"], "content": "严风吹霜海草凋，筋干精坚胡马骄。汉家战士三十万，将军兼领霍嫖姚。流星白羽腰间插，剑花秋莲光出匣。天兵照雪下玉关，虏箭如沙射金甲。云龙风虎尽交回，太白入月敌可摧。敌可摧，旄头灭，履胡之肠涉胡血。悬胡青天上，埋胡紫塞傍。胡无人，汉道昌。陛下之寿三千霜⑾。但歌大风云飞扬，安得猛士兮守四方。"}
{"title": "凉州词", "time": "唐代", "author": "孟浩然", "themes": ["边塞", "战争"], "content": "浑成紫檀金屑文，作得琵琶声入云。胡地迢迢三万里，那堪马上送明君。异方之乐令人悲，羌笛胡笳不用吹。坐看今夜关山月，思杀边城游侠儿。"}
{"title": "闻笛", "time": "唐代", "author": "张巡", "themes": ["战争"], "content": "岧峣试一临，虏骑附城阴。不辨风尘色，安知天地心？门开边月近，战苦阵云深。旦夕更楼上，遥闻横笛声。"}
{"title": "凉州词二首·其一", "time": "唐代", "author": "王翰", "themes": ["唐诗三百首", "豪放", "边塞", "战争"], "content": "葡萄美酒夜光杯，欲饮琵琶马上催。醉卧沙场君莫笑，古来征战几人回？"}
{"title": "陇西行四首·其二", "time": "唐代", "author": "陈陶", "themes": ["唐诗三百首", "边塞", "战争", "妇女", "思念"], "content": "誓扫匈奴不顾身，五千貂锦丧胡尘。可怜无定河边骨，犹是春闺梦里人！(春闺一作：深闺)"}
{"title": "杂诗三首·其三", "time": "唐代", "author": "沈佺期", "themes": ["唐诗三百首", "战争", "妇女", "相思"], "content": "闻道黄龙戍，频年不解兵。可怜闺里月，长在汉家营。少妇今春意，良人昨夜情。谁能将旗鼓，一为取龙城。"}
{"title": "鹧鸪天·有客慨然谈功名因追念少年时事戏作", "time": "宋代", "author": "辛弃疾", "themes": ["宋词三百首", "豪放", "回忆", "战争"], "content": "壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。追往事，叹今吾，春风不染白髭须。却将万字平戎策，换得东家种树书。"}
{"title": "十五从军行 / 十五从军征", "time": "两汉", "author": null, "themes": ["战争"], "content": "十五从军征，八十始得归。道逢乡里人，家中有阿谁？遥看是君家，松柏冢累累。兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。"}
{"title": "蒿里行", "time": "两汉", "author": "曹操", "themes": ["古诗三百首", "战争", "忧国忧民"], "content": "关东有义士，兴兵讨群凶。初期会盟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺於北方。铠甲生虮虱，万姓以死亡。白骨露於野，千里无鸡鸣。生民百遗一，念之断人肠。"}
{"title": "封燕然山铭", "time": "两汉", "author": "班固", "themes": ["战争"], "content": "惟永元元年秋七月，有汉元舅曰车骑将军窦宪，寅亮圣明，登翼王室，纳于大麓，维清缉熙。乃与执金吾耿秉，述职巡御。理兵于朔方。鹰扬之校，螭虎之士，爰该六师，暨南单于、东胡乌桓、西戎氐羌，侯王君长之群，骁骑三万。元戎轻武，长毂四分，云辎蔽路，万有三千余乘。勒以八阵，莅以威神，玄甲耀目，朱旗绛天。遂陵高阙，下鸡鹿，经碛卤，绝大漠，斩温禺以衅鼓，血尸逐以染锷。然后四校横徂，星流彗扫，萧条万里，野无遗寇。于是域灭区殚，反旆而旋，考传验图，穷览其山川。遂逾涿邪，跨安侯，乘燕然，蹑冒顿之区落，焚老上之龙庭。上以摅高、文之宿愤，光祖宗之玄灵；下以安固后嗣，恢拓境宇，振大汉之天声。兹所谓一劳而久逸，暂费而永宁者也，乃遂封山刊石，昭铭盛德。其辞曰：铄王师兮征荒裔，剿凶虐兮截海外。夐其邈兮亘地界，封神丘兮建隆嵑，熙帝载兮振万世！"}
{"title": "陇西行四首", "time": "唐代", "author": "陈陶", "themes": ["边塞", "战争"], "content": "汉主东封报太平，无人金阙议边兵。纵饶夺得林胡塞，碛地桑麻种不生。誓扫匈奴不顾身，五千貂锦丧胡尘。可怜无定河边骨，犹是春闺梦里人。陇戍三看塞草青，楼烦新替护羌兵。同来死者伤离别，一夜孤魂哭旧营。黠虏生擒未有涯，黑山营阵识龙蛇。自从贵主和亲后，一半胡风似汉家。"}
{"title": "己亥岁二首·僖宗广明元年", "time": "唐代", "author": "曹松", "themes": ["边塞", "战争", "忧国忧民"], "content": "泽国江山入战图，生民何计乐樵苏。凭君莫话封侯事，一将功成万骨枯。传闻一战百神愁，两岸强兵过未休。谁道沧江总无事，近来长共血争流。"}
{"title": "河湟旧卒", "time": "唐代", "author": "张乔", "themes": ["边塞", "战争"], "content": "少年随将讨河湟，头白时清返故乡。十万汉军零落尽，独吹边曲向残阳。"}
{"title": "逢病军人", "time": "唐代", "author": "卢纶", "themes": ["战争", "伤怀"], "content": "行多有病住无粮，万里还乡未到乡。蓬鬓哀吟长城下，不堪秋气入金疮。"}
{"title": "观大散关图有感", "time": "唐代", "author": "陆游", "themes": ["战争", "抒情", "爱国"], "content": ""}
{"title": "蕃女怨·碛南沙上惊雁起", "time": "唐代", "author": "温庭筠", "themes": ["思人", "离愁", "战争"], "content": "碛南沙上惊雁起，飞雪千里。玉连环，金镞箭，年年征战。画楼离恨锦屏空，杏花红。"}
{"title": "水龙吟·闾丘大夫孝终公显尝守黄州", "time": "宋代", "author": "苏轼", "themes": ["向往", "自由", "友情"], "content": "闾丘大夫孝终公显尝守黄州，作栖霞楼，为郡中胜绝。元丰五年，余谪居黄。正月十七日，梦扁舟渡江，中流回望，楼中歌乐杂作。舟中人言：公显方会客也。觉而异之，乃作此词。公显时已致仕在苏州。小舟横截春江，卧看翠壁红楼起。云间笑语，使君高会，佳人半醉。危柱哀弦，艳歌余响，绕云萦水。念故人老大，风流未减，独回首、烟波里。推枕惘然不见，但空江、月明千里。五湖闻道，扁舟归去，仍携西子。云梦南州，武昌东岸，昔游应记。料多情梦里，端来见我，也参差是。"}
{"title": "临江仙·送钱穆父", "time": "宋代", "author": "苏轼", "themes": ["豪放", "送别", "友情"], "content": "一别都门三改火，天涯踏尽红尘。依然一笑作春温。无波真古井，有节是秋筠。惆怅孤帆连夜发，送行淡月微云。尊前不用翠眉颦。人生如逆旅，我亦是行人。(尊通：樽)"}
{"title": "千秋岁·苑边花外", "time": "宋代", "author": "黄庭坚", "themes": ["友情"], "content": "苑边花外，记得同朝退。飞骑轧，鸣珂碎。齐歌云绕扇，赵舞风回带。严鼓断，杯盘狼藉犹相对。洒泪谁能会？醉卧藤阴盖。人已去，词空在。兔园高宴悄，虎观英游改。重感慨，波涛万顷珠沉海。"}
{"title": "行路难·缚虎手", "time": "宋代", "author": "贺铸", "themes": ["豪放", "友情"], "content": "缚虎手。悬河口。车如鸡栖马如狗。白纶巾。扑黄尘。不知我辈，可是蓬蒿人。衰兰送客咸阳道。天若有情天亦老。作雷颠。不论钱。谁问旗亭，美酒斗十千。酌大斗。更为寿。青鬓常青古无有。笑嫣然。舞翩然。当垆秦女，十五语如弦。遗音能记秋风曲。事去千年犹恨促。揽流光。系扶桑。争奈愁来，一日却为长。"}
{"title": "定风波·用药名招婺源马荀仲游雨岩马善医", "time": "宋代", "author": "辛弃疾", "themes": ["友情", "孤独"], "content": "山路风来草木香。雨余凉意到胡床。泉石膏肓吾已甚。多病。提防风月费遍章。孤负寻常山简醉。独自。故应知子草玄忙。湖海早知身汗漫。谁伴。只甘松竹共凄凉。"}
{"title": "浣溪沙·和无咎韵", "time": "宋代", "author": "陆游", "themes": ["婉约", "送别", "友情"], "content": "漫向寒炉醉玉瓶，唤君同赏小窗明。夕阳吹角最关情。忙日苦多闲日少，新愁常续旧愁生。客中无伴怕君行。"}
{"title": "沁园春·和吴尉子似", "time": "宋代", "author": "辛弃疾", "themes": ["友情"], "content": "我见君来，顿觉吾庐，溪山美哉。怅平生肝胆，都成楚越，只今胶漆，谁是陈雷。搔首踟蹰，爱而不见，要得诗来渴望梅。还知否，快清风入手，日看千回。直须抖擞尘埃。人怪我柴门今始浚攥踏破苍苔。岂有文章，谩劳车马，待唤青刍白饭来。君非我，任功名意气，莫恁徘徊。"}
{"title": "寄黄几复", "time": "宋代", "author": "黄庭坚", "themes": ["思念", "友情"], "content": "我居北海君南海，寄雁传书谢不能。桃李春风一杯酒，江湖夜雨十年灯。持家但有四立壁，治病不蕲三折肱。想见读书头已白，隔溪猿哭瘴溪藤。(想见一作：想得)"}
{"title": "金缕曲二首", "time": "清代", "author": "顾贞观", "themes": ["友情"], "content": "季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥承一诺，盼乌头马角终相救。置此札，君怀袖。我亦飘零久！十年来，深恩负尽，死生师友。宿昔齐名非忝窃，只看杜陵消瘦，曾不减，夜郎僝僽，薄命长辞知已别，问人生到此凄凉否？千万恨，为君剖。兄生辛未吾丁丑，共此时，冰霜摧折，早衰蒲柳。诗赋从今须少作，留取心魄相守。但愿得，河清人寿！归日急翻行戍稿，把空名料理传身后。言不尽，观顿首。"}
{"title": "柳枝词", "time": "宋代", "author": "郑文宝", "themes": ["古诗三百首", "柳树", "送别", "友情"], "content": "亭亭画舸系春潭，直到行人酒半酣。不管烟波与风雨，载将离恨过江南。"}
{"title": "重赠吴国宾", "time": "明代", "author": "边贡", "themes": ["古诗三百首", "送别", "友情"], "content": "汉江明月照归人，万里秋风一叶身。休把客衣轻浣濯，此中犹有帝京尘。"}
{"title": "十二月十九日夜中发鄂渚晓泊汉阳亲旧携酒追送聊为短句", "time": "宋代", "author": "黄庭坚", "themes": ["送别", "友情"], "content": "接淅报官府，敢违王事程。宵征江夏县，睡起汉阳城。邻里烦追送，杯盘泻浊清。袛应瘴乡老，难答故人情。"}
{"title": "与梦得沽酒闲饮且约后期", "time": "唐代", "author": "白居易", "themes": ["友情", "愁苦"], "content": "少时犹不忧生计，老后谁能惜酒钱？共把十千沽一斗，相看七十欠三年。闲征雅令穷经史，醉听清吟胜管弦。更待菊黄家酝熟，共君一醉一陶然。"}
{"title": "送郑侍御谪闽中", "time": "唐代", "author": "高适", "themes": ["友情", "送别"], "content": "谪去君无恨，闽中我旧过。大都秋雁少，只是夜猿多。东路云山合，南天瘴疠和。自当逢雨露，行矣慎风波。"}
{"title": "赠从兄襄阳少府皓", "time": "唐代", "author": "李白", "themes": ["友情"], "content": "结发未识事，所交尽豪雄。却秦不受赏，击晋宁为功。托身白刃里，杀人红尘中。当朝揖高义，举世称英雄。小节岂足言，退耕舂陵东。归来无产业，生事如转蓬。一朝乌裘敝，百镒黄金空。弹剑徒激昂，出门悲路穷。吾兄青云士，然诺闻诸公。所以陈片言，片言贵情通。棣华倘不接，甘与秋草同。"}
{"title": "送綦毋潜落第还乡 / 送别", "time": "唐代", "author": "王维", "themes": ["唐诗三百首", "送别", "友情"], "content": "圣代无隐者，英灵尽来归。遂令东山客，不得顾采薇。既至金门远，孰云吾道非。江淮度寒食，京洛缝春衣。置酒长安道，同心与我违。行当浮桂棹，未几拂荆扉。远树带行客，孤城当落晖。吾谋适不用，勿谓知音稀。"}
{"title": "临江仙·记得金銮同唱第", "time": "宋代", "author": "欧阳修", "themes": ["友情", "送别", "感伤"], "content": "记得金銮同唱第，春风上国繁华。如今薄宦老天涯。十年岐路，空负曲江花。闻说阆山通阆苑，楼高不见君家。孤城寒日等闲斜。离愁难尽，红树远连霞。"}
{"title": "下途归石门旧居", "time": "唐代", "author": "李白", "themes": ["友情", "写人"], "content": "山高，越水清，握手无言伤别情。将欲辞君挂帆去，离魂不散烟郊树。此心郁怅谁能论，有愧叨承国士恩。云物共倾三月酒，岁时同饯五侯门。羡君素书尝满案，含丹照白霞色烂。余尝学道穷冥筌，梦中往往游仙山。何当脱屣谢时去，壶中别有日月天。俯仰人间易凋朽，钟峰五云在轩牖。惜别愁窥玉女窗，归来笑把洪崖手。隐居寺，隐居山，陶公炼液栖其间。凝神闭气昔登攀，恬然但觉心绪闲。数人不知几甲子，昨夜犹带冰霜颜。我离虽则岁物改，如今了然失所在。别君莫道不尽欢，悬知乐客遥相待。石门流水遍桃花，我亦曾到秦人家。不知何处得鸡豕，就中仍见繁桑麻。翛然远与世事间，装鸾驾鹤又复远。何必长从七贵游，劳生徒聚万金产。挹君去，长相思，云游雨散从此辞。欲知怅别心易苦，向暮春风杨柳丝。"}
{"title": "题长安壁主人", "time": "唐代", "author": "张谓", "themes": ["友情", "哲理"], "content": "世人结交须黄金，黄金不多交不深。纵令然诺暂相许，终是悠悠行路心。"}
{"title": "醉后赠张九旭", "time": "唐代", "author": "高适", "themes": ["友情"], "content": "世上谩相识，此翁殊不然。兴来书自圣，醉后语尤颠。白发老闲事，青云在目前。床头一壶酒，能更几回眠？"}
{"title": "东平别前卫县李寀少府 / 送前卫县李宷少府", "time": "唐代", "author": "高适", "themes": ["送别", "惜别", "友情"], "content": "黄鸟翩翩杨柳垂，春风送客使人悲。怨别自惊千里外，论交却忆十年时。云开汶水孤帆远，路绕梁山匹马迟。此地从来可乘兴，留君不住益凄其。"}
{"title": "夜别韦司士", "time": "唐代", "author": "高适", "themes": ["离别", "友情", "惜别"], "content": "高馆张灯酒复清，夜钟残月雁归声。只言啼鸟堪求侣，无那春风欲送行。黄河曲里沙为岸，白马津边柳向城。莫怨他乡暂离别，知君到处有逢迎。"}
{"title": "与李十二白同寻范十隐居", "time": "唐代", "author": "杜甫", "themes": ["友情"], "content": "李侯有佳句，往往似阴铿。余亦东蒙客，怜君如弟兄。醉眠秋共被，携手日同行。更想幽期处，还寻北郭生。入门高兴发，侍立小童清。落景闻寒杵，屯云对古城。向来吟橘颂，谁欲讨莼羹。不愿论簪笏，悠悠沧海情。"}
{"title": "送夏侯审校书东归", "time": "唐代", "author": "钱起", "themes": ["离别", "友情", "惜别"], "content": "楚乡飞鸟没，独与碧云还。破镜催归客，残阳见旧山。诗成流水上，梦尽落花间。傥寄相思字，愁人定解颜。"}
{"title": "题邻居", "time": "唐代", "author": "于鹄", "themes": ["友情", "生活"], "content": "僻巷邻家少，茅檐喜并居。蒸梨常共灶，浇薤亦同渠。传屐朝寻药，分灯夜读书。虽然在城市，还得似樵渔。"}
{"title": "暮秋扬子江寄孟浩然", "time": "唐代", "author": "刘昚虚", "themes": ["思念", "友情"], "content": "木叶纷纷下，东南日烟霜。林山相晚暮，天海空青苍。暝色况复久，秋声亦何长。孤舟兼微月，独夜仍越乡。寒笛对京口，故人在襄阳。咏思劳今夕，江汉遥相望。"}
{"title": "衡阳与梦得分路赠别", "time": "唐代", "author": "柳宗元", "themes": ["友情"], "content": "十年憔悴到秦京，谁料翻为岭外行。伏波故道风烟在，翁仲遗墟草树平。直以慵疏招物议，休将文字占时名。今朝不用临河别，垂泪千行便濯缨。"}
{"title": "问刘十九", "time": "唐代", "author": "白居易", "themes": ["唐诗三百首", "生活", "友情"], "content": "绿蚁新醅酒，红泥小火炉。晚来天欲雪，能饮一杯无？"}
{"title": "浪淘沙·把酒祝东风", "time": "宋代", "author": "欧阳修", "themes": ["宋词三百首", "惜春", "友情", "人生"], "content": "把酒祝东风，且共从容。垂杨紫陌洛城东。总是当时携手处，游遍芳丛。聚散苦匆匆，此恨无穷。今年花胜去年红。可惜明年花更好，知与谁同？"}
{"title": "酬张少府", "time": "唐代", "author": "王维", "themes": ["唐诗三百首", "友情"], "content": "晚年唯好静，万事不关心。自顾无长策，空知返旧林。松风吹解带，山月照弹琴。君问穷通理，渔歌入浦深。"}
{"title": "送别 / 山中送别 / 送友", "time": "唐代", "author": "王维", "themes": ["唐诗三百首", "送别", "友情"], "content": "山中相送罢，日暮掩柴扉。春草明年绿，王孙归不归？(明年一作：年年)"}
{"title": "寻西山隐者不遇 / 山行寻隐者不遇", "time": "唐代", "author": "丘为", "themes": ["唐诗三百首", "友情"], "content": "绝顶一茅茨，直上三十里。扣关无僮仆，窥室唯案几。若非巾柴车，应是钓秋水。差池不相见，黾勉空仰止。草色新雨中，松声晚窗里。及兹契幽绝，自足荡心耳。虽无宾主意，颇得清净理。兴尽方下山，何必待之子。"}
{"title": "送柴侍御", "time": "唐代", "author": "王昌龄", "themes": ["送别", "友情"], "content": "沅水通波接武冈，送君不觉有离伤。青山一道同云雨，明月何曾是两乡。"}
{"title": "送朱大入秦", "time": "唐代", "author": "孟浩然", "themes": ["送别", "友情"], "content": "游人五陵去，宝剑值千金。分手脱相赠，平生一片心。"}
{"title": "箜篌谣", "time": "唐代", "author": "李白", "themes": ["友情", "哲理"], "content": "攀天莫登龙，走山莫骑虎。贵贱结交心不移，唯有严陵及光武。周公称大圣，管蔡宁相容。汉谣一斗粟，不与淮南舂。兄弟尚路人，吾心安所从。他人方寸间，山海几千重。轻言托朋友，对面九疑峰。开花必早落，桃李不如松。管鲍久已死，何人继其踪。"}
{"title": "洛下送奚三还扬州", "time": "唐代", "author": "孟浩然", "themes": ["送别", "友情"], "content": "水国无边际，舟行共使风。羡君从此去，朝夕见乡中。予亦离家久，南归恨不同。音书若有问，江上会相逢。"}
{"title": "赠友人三首", "time": "唐代", "author": "李白", "themes": ["友人", "友情"], "content": "兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。馀芳若可佩，卒岁长相随。袖中赵匕首，买自徐夫人。玉匣闭霜雪，经燕复历秦。其事竟不捷，沦落归沙尘。持此愿投赠，与君同急难。荆卿一去后，壮士多摧残。长号易水上，为我扬波澜。凿井当及泉，张帆当济川。廉夫唯重义，骏马不劳鞭。人生贵相知，何必金与钱？慢世薄功业，非无胸中画。谑浪万古贤，以为儿童剧。立产如广费，匡君怀长策。但苦山北寒，谁知道南宅？岁酒上逐风，霜鬓两边白。蜀主思孔明，晋家望安石。时人列五鼎，谈笑期一掷。虎伏被胡尘，渔歌游海滨。弊裘耻妻嫂，长剑托交亲。夫子秉家义，群公难与邻。莫持西江水，空许东溟臣。他日青云去，黄金报主人。"}
{"title": "寄王屋山人孟大融", "time": "唐代", "author": "李白", "themes": ["友情"], "content": "我昔东海上，劳山餐紫霞。亲见安期公，食枣大如瓜。中年谒汉主，不惬还归家。朱颜谢春辉，白发见生涯。所期就金液，飞步登云车。愿随夫子天坛上，闲与仙人扫落花。"}
{"title": "忆旧游寄谯郡元参军", "time": "唐代", "author": "李白", "themes": ["友情", "怀念"], "content": "忆昔洛阳董糟丘，为余天津桥南造酒楼。黄金白璧买歌笑，一醉累月轻王侯。海内贤豪青云客，就中与君心莫逆。回山转海不作难，倾情倒意无所惜。我向淮南攀桂枝，君留洛北愁梦思。不忍别，还相随。相随迢迢访仙城，三十六曲水回萦。一溪初入千花明，万壑度尽松风声。银鞍金络到平地，汉东太守来相迎。紫阳之真人，邀我吹玉笙。餐霞楼上动仙乐，嘈然宛似鸾凤鸣。袖长管催欲轻举，汉东太守醉起舞。手持锦袍覆我身，我醉横眠枕其股。当筵意气凌九霄，星离雨散不终朝，分飞楚关山水遥。余既还山寻故巢，君亦归家渡渭桥。君家严君勇貔虎，作尹并州遏戎虏。五月相呼渡太行，摧轮不道羊肠苦。行来北凉岁月深，感君贵义轻黄金。琼杯绮食青玉案，使我醉饱无归心。时时出向城西曲，晋祠流水如碧玉。浮舟弄水箫鼓鸣，微波龙鳞莎草绿。兴来携妓恣经过，其若杨花似雪何！红妆欲醉宜斜日，百尺清潭写翠娥。翠娥婵娟初月辉，美人更唱舞罗衣。清风吹歌入空去，歌曲自绕行云飞。此时行乐难再遇，西游因献《长杨赋》。北阙青云不可期，东山白首还归去。渭桥南头一遇君，酂台之北又离群。问余别恨今多少，落花春暮争纷纷。言亦不可尽，情亦不可及。呼儿长跪缄此辞，寄君千里遥相忆。"}
{"title": "宣州九日闻崔四侍御与宇文太守游敬亭余时登响山不同此", "time": "唐代", "author": "李白", "themes": ["重阳节", "友情"], "content": "九日茱萸熟，插鬓伤早白。登高望山海，满目悲古昔。远访投沙人，因为逃名客。故交竟谁在，独有崔亭伯。重阳不相知，载酒任所适。手持一枝菊，调笑二千石。日暮岸帻归，传呼隘阡陌。彤襟双白鹿，宾从何辉赫。夫子在其间，遂成云霄隔。良辰与美景，两地方虚掷。晚从南峰归，萝月下水壁。却登郡楼望，松色寒转碧。咫尺不可亲，弃我如遗舄。九卿天上落，五马道旁来。列戟朱门晓，褰帏碧嶂开。登高望远海，召客得英才。紫绶欢情洽，黄花逸兴催。山从图上见，溪即镜中回。遥羡重阳作，应过戏马台。"}
{"title": "对雪奉饯任城六父秩满归京", "time": "唐代", "author": "李白", "themes": ["送别", "友情"], "content": "龙虎谢鞭策，鹓鸾不司晨。君看海上鹤，何似笼中鹑。独用天地心，浮云乃吾身。虽将簪组狎，若与烟霞亲。季父有英风，白眉超常伦。一官即梦寐，脱屣归西秦。窦公敞华筵，墨客尽来臻。燕歌落胡雁，郢曲回阳春。征马百度嘶，游车动行尘。踌躇未忍去，恋此四座人。饯离驻高驾，惜别空殷勤。何时竹林下，更与步兵邻。"}
{"title": "送王昌龄之岭南", "time": "唐代", "author": "孟浩然", "themes": ["友情"], "content": "洞庭去远近，枫叶早惊秋。岘首羊公爱，长沙贾谊愁。土毛无缟纻，乡味有槎头。已抱沈痼疾，更贻魑魅忧。数年同笔砚，兹夕间衾裯。意气今何在，相思望斗牛。"}
{"title": "留别王侍御维 / 留别王维", "time": "唐代", "author": "孟浩然", "themes": ["唐诗三百首", "离别", "友情", "哀怨"], "content": "寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。"}
{"title": "送李判官之润州行营", "time": "唐代", "author": "刘长卿", "themes": ["送别", "友情"], "content": "万里辞家事鼓鼙，金陵驿路楚云西。江春不肯留行客，草色青青送马蹄。"}
{"title": "饯别王十一南游", "time": "唐代", "author": "刘长卿", "themes": ["唐诗三百首", "送别", "友情"], "content": "望君烟水阔，挥手泪沾巾。飞鸟没何处，青山空向人。长江一帆远，落日五湖春。谁见汀洲上，相思愁白蘋。"}
{"title": "碧涧别墅喜皇甫侍御相访", "time": "唐代", "author": "刘长卿", "themes": ["友情"], "content": "荒村带返照，落叶乱纷纷。古路无行客，寒山独见君。野桥经雨断，涧水向田分。不为怜同病，何人到白云。"}
{"title": "送郭司仓", "time": "唐代", "author": "王昌龄", "themes": ["送别", "友情"], "content": "映门淮水绿，留骑主人心。明月随良掾，春潮夜夜深。"}
{"title": "待储光羲不至", "time": "唐代", "author": "王维", "themes": ["友情"], "content": "重门朝已启，起坐听车声。要欲闻清佩，方将出户迎。晚钟鸣上苑，疏雨过春城。了自不相顾，临堂空复情。"}
{"title": "送梓州李使君", "time": "唐代", "author": "王维", "themes": ["唐诗三百首", "友情", "送别"], "content": "万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。"}
{"title": "山行留客", "time": "唐代", "author": "张旭", "themes": ["友情"], "content": "山光物态弄春辉，莫为轻阴便拟归。纵使晴明无雨色，入云深处亦沾衣。"}
{"title": "送邢桂州", "time": "唐代", "author": "王维", "themes": ["送别", "友情"], "content": "铙吹喧京口，风波下洞庭。赭圻将赤岸，击汰复扬舲。日落江湖白，潮来天地青。明珠归合浦，应逐使臣星。"}
{"title": "送卢主簿", "time": "唐代", "author": "王勃", "themes": ["送别", "友情"], "content": "穷途非所恨，虚室自相依。城阙居年满，琴尊俗事稀。开襟方未已，分袂忽多违。东岩富松竹，岁暮幸同归。"}
{"title": "白驹", "time": "先秦", "author": null, "themes": ["诗经", "友情", "写马"], "content": "皎皎白驹，食我场苗。絷之维之，以永今朝。所谓伊人，于焉逍遥？皎皎白驹，食我场藿。絷之维之，以永今夕。所谓伊人，于焉嘉客？皎皎白驹，贲然来思。尔公尔侯，逸豫无期？慎尔优游，勉尔遁思。皎皎白驹，在彼空谷。生刍一束，其人如玉。毋金玉尔音，而有遐心。"}
{"title": "伐木", "time": "先秦", "author": null, "themes": ["诗经", "友情"], "content": "伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。相彼鸟矣，犹求友声。矧伊人矣，不求友生？神之听之，终和且平。伐木许许，酾酒有藇！既有肥羜，以速诸父。宁适不来，微我弗顾。於粲洒扫，陈馈八簋。既有肥牡，以速诸舅。宁适不来，微我有咎。伐木于阪，酾酒有衍。笾豆有践，兄弟无远。民之失德，乾餱以愆。有酒湑我，无酒酤我。坎坎鼓我，蹲蹲舞我。迨我暇矣，饮此湑矣。"}
{"title": "武威春暮闻宇文判官西使还已到晋昌", "time": "唐代", "author": "岑参", "themes": ["友情", "思乡", "边塞", "感伤", "时光"], "content": "岸雨过城头，黄鹂上戍楼。塞花飘客泪，边柳挂乡愁。白发悲明镜，青春换敝裘。君从万里使，闻已到瓜州。"}
{"title": "凉州馆中与诸判官夜集", "time": "唐代", "author": "岑参", "themes": ["友情", "豪迈", "月亮"], "content": "弯弯月出挂城头，城头月出照凉州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。"}
{"title": "戏赠杜甫", "time": "唐代", "author": "李白", "themes": ["重逢", "喜悦", "友情"], "content": "饭颗山头逢杜甫，顶戴笠子日卓午。借问别来太瘦生，总为从前作诗苦。"}
{"title": "淮上喜会梁川故人 / 淮上喜会梁州故人", "time": "唐代", "author": "韦应物", "themes": ["唐诗三百首", "友情"], "content": "江汉曾为客，相逢每醉还。浮云一别后，流水十年间。欢笑情如旧，萧疏鬓已斑。何因不归去？淮上有秋山。"}
{"title": "谢公亭·盖谢脁范云之所游", "time": "唐代", "author": "李白", "themes": ["怀古", "友情", "生活", "孤独"], "content": "谢亭离别处，风景每生愁。客散青天月，山空碧水流。池花春映日，窗竹夜鸣秋。今古一相接，长歌怀旧游。"}
{"title": "至鸭栏驿上白马矶赠裴侍御", "time": "唐代", "author": "李白", "themes": ["友情", "长江"], "content": "侧叠万古石，横为白马矶。乱流若电转，举掉扬珠辉。临驿卷缇幕，升堂接绣衣。情亲不避马，为我解霜威。"}
{"title": "登单父陶少府半月台", "time": "唐代", "author": "李白", "themes": ["友情"], "content": "陶公有逸兴，不与常人俱。筑台像半月，回向高城隅。置酒望白云，商飙起寒梧。秋山入远海，桑柘罗平芜。水色渌且明，令人思镜湖。终当过江去，爱此暂踟蹰。"}
{"title": "天台晓望", "time": "唐代", "author": "李白", "themes": ["友情"], "content": "天台邻四明，华顶高百越。门标赤城霞，楼栖沧岛月。凭高登远览，直下见溟渤。云垂大鹏翻，波动巨鳌没。风潮争汹涌，神怪何翕忽。观奇迹无倪，好道心不歇。攀条摘朱实，服药炼金骨。安得生羽毛，千春卧蓬阙？"}
{"title": "寻鲁城北范居士失道落苍耳中见范置酒摘苍耳作", "time": "唐代", "author": "李白", "themes": ["友情", "豪放"], "content": "雁度秋色远，日静无云时。客心不自得，浩漫将何之。忽忆范野人，闲园养幽姿。茫然起逸兴，但恐行来迟。城壕失往路，马首迷荒陂。不惜翠云裘，遂为苍耳欺。入门且一笑，把臂君为谁。酒客爱秋蔬，山盘荐霜梨。他筵不下箸，此席忘朝饥。酸枣垂北郭，寒瓜蔓东篱。还倾四五酌，自咏猛虎词。近作十日欢，远为千载期。风流自簸荡，谑浪偏相宜。酣来上马去，却笑高阳池。"}
{"title": "鲁郡东石门送杜二甫", "time": "唐代", "author": "李白", "themes": ["友情", "送别"], "content": "醉别复几日，登临遍池台。何时石门路，重有金樽开。秋波落泗水，海色明徂徕。飞蓬各自远，且尽手中杯。"}
{"title": "送贺宾客归越", "time": "唐代", "author": "李白", "themes": ["友情"], "content": "镜湖流水漾清波，狂客归舟逸兴多。山阴道士如相见，应写黄庭换白鹅。"}
{"title": "江夏别宋之悌", "time": "唐代", "author": "李白", "themes": ["离别", "写水", "友情"], "content": "楚水清若空，遥将碧海通。人分千里外，兴在一杯中。谷鸟吟晴日，江猿啸晚风。平生不下泪，于此泣无穷。"}
{"title": "沙丘城下寄杜甫", "time": "唐代", "author": "李白", "themes": ["怀念", "友情"], "content": "我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。"}
{"title": "醉赠刘二十八使君", "time": "唐代", "author": "白居易", "themes": ["友情"], "content": "为我引杯添酒饮，与君把箸击盘歌。诗称国手徒为尔，命压人头不奈何。举眼风光长寂寞，满朝官职独蹉跎。亦知合被才名折，二十三年折太多。"}
{"title": "江楼月", "time": "唐代", "author": "白居易", "themes": ["月亮", "友情", "思念"], "content": "嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。"}
{"title": "同李十一醉忆元九", "time": "唐代", "author": "白居易", "themes": ["友情", "思念"], "content": "花时同醉破春愁，醉折花枝作酒筹。忽忆故人天际去，计程今日到梁州。"}
{"title": "酬乐天频梦微之", "time": "唐代", "author": "元稹", "themes": ["友情"], "content": "山水万重书断绝，念君怜我梦相闻。我今因病魂颠倒，唯梦闲人不梦君。"}
{"title": "闻乐天授江州司马", "time": "唐代", "author": "元稹", "themes": ["友情"], "content": "残灯无焰影幢幢，此夕闻君谪九江。垂死病中惊坐起，暗风吹雨入寒窗。"}
{"title": "送远曲", "time": "唐代", "author": "张籍", "themes": ["送别", "友情"], "content": "戏马台南山簇簇，山边饮酒歌别曲。行人醉后起登车，席上回尊向僮仆。青天漫漫复长路，远游无家安得住。愿君到处自题名，他日知君从此去。"}
{"title": "再授连州至衡阳酬柳柳州赠别", "time": "唐代", "author": "刘禹锡", "themes": ["友情"], "content": "去国十年同赴召，渡湘千里又分歧。重临事异黄丞相，三黜名惭柳士师。归目并随回雁尽，愁肠正遇断猿时。桂江东过连山下，相望长吟有所思。"}
{"title": "乐天见示伤微之敦诗晦叔三君子皆有深分因成是诗以寄", "time": "唐代", "author": "刘禹锡", "themes": ["友情", "抒怀", "哲理"], "content": "吟君叹逝双绝句，使我伤怀奏短歌。世上空惊故人少，集中惟觉祭文多。芳林新叶催陈叶，流水前波让後波。万古到今同此恨，闻琴泪尽欲如何。"}
{"title": "云阳馆与韩绅宿别", "time": "唐代", "author": "司空曙", "themes": ["唐诗三百首", "惜别", "友情"], "content": "故人江海别，几度隔山川。乍见翻疑梦，相悲各问年。孤灯寒照雨，深竹暗浮烟。更有明朝恨，离杯惜共传。"}
{"title": "丹阳送韦参军", "time": "唐代", "author": "严维", "themes": ["送别", "思念", "友情"], "content": "丹阳郭里送行舟，一别心知两地秋。日晚江南望江北，寒鸦飞尽水悠悠。"}
{"title": "送王司直", "time": "唐代", "author": "皇甫冉", "themes": ["送别", "友情"], "content": "西塞云山远，东风道路长。人心胜潮水，相送过浔阳。"}
{"title": "送魏十六还苏州", "time": "唐代", "author": "皇甫冉", "themes": ["送别", "友情", "惆怅"], "content": "秋夜深深北送君，阴虫切切不堪闻。归舟明日毗陵道，回首姑苏是白云。"}
{"title": "寄李十二白二十韵", "time": "唐代", "author": "杜甫", "themes": ["写人", "友情"], "content": "昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文采承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。"}
{"title": "贫交行", "time": "唐代", "author": "杜甫", "themes": ["友情", "愤懑", "怀古"], "content": "翻手作云覆手雨，纷纷轻薄何须数。(翻作云一作：为)君不见管鲍贫时交，此道今人弃如土。"}
{"title": "赠卫八处士", "time": "唐代", "author": "杜甫", "themes": ["唐诗三百首", "人生", "友情", "时光"], "content": "人生不相见，动如参与商。今夕复何夕，共此灯烛光！少壮能几时？鬓发各已苍！访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方？问答未及已，驱儿罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。"}
{"title": "旧题苏武诗 / 别诗四首·其一", "time": "两汉", "author": null, "themes": ["友情", "离别"], "content": "骨肉缘枝叶，结交亦相因。四海皆兄弟，谁为行路人。况我连枝树，与子同一身。昔为鸳与鸯，今为参与辰。昔者常相近，邈若胡与秦。惟念当离别，恩情日以新。鹿鸣思野草，可以喻嘉宾。我有一罇酒，欲以赠远人。愿子留斟酌，叙此平生亲。"}
{"title": "梦后寄欧阳永叔", "time": "宋代", "author": "梅尧臣", "themes": ["友情", "抒怀"], "content": "不趁常参久，安眠向旧溪。五更千里梦，残月一城鸡。适往言犹在，浮生理可齐。山王今已贵，肯听竹禽啼。"}
{"title": "赠人", "time": "唐代", "author": "李群玉", "themes": ["写人", "友情", "友人"], "content": "曾留宋玉旧衣裳，惹得巫山梦里香。云雨无情难管领，任他别嫁楚襄王。"}
{"title": "劝学诗", "time": "唐代", "author": "颜真卿", "themes": ["励志", "惜时", "读书", "哲理"], "content": "三更灯火五更鸡，正是男儿读书时。黑发不知勤学早，白首方悔读书迟。"}
{"title": "观书", "time": "明代", "author": "于谦", "themes": ["赞美", "读书"], "content": "书卷多情似故人，晨昏忧乐每相亲。眼前直下三千字，胸次全无一点尘。活水源流随处满，东风花柳逐时新。金鞍玉勒寻芳客，未信我庐别有春。"}
{"title": "读书有所见作", "time": "清代", "author": null, "themes": ["读书", "哲理"], "content": "人心如良苗，得养乃滋长；苗以泉水灌，心以理义养。一日不读书，胸臆无佳想。一月不读书，耳目失精爽。"}
{"title": "白鹿洞二首·其一", "time": "唐代", "author": "王贞白", "themes": ["励志", "惜时", "读书"], "content": "读书不觉已春深，一寸光阴一寸金。(已春深一作：春已深)不是道人来引笑，周情孔思正追寻。"}
{"title": "和董传留别", "time": "宋代", "author": "苏轼", "themes": ["送别", "议论", "读书", "写人"], "content": "粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。"}
{"title": "咏史八首·其一", "time": "魏晋", "author": "左思", "themes": ["读书", "愤懑"], "content": "弱冠弄柔翰，卓荦观群书。著论准《过秦》，作赋拟《子虚》。边城苦鸣镝，羽檄飞京都。虽非甲胄士，畴昔览《穰苴》。长啸激清风，志若无东吴。铅刀贵一割，梦想骋良图。左眄澄江湘，右盼定羌胡。功成不受爵，长揖归田庐。"}
{"title": "读书", "time": "宋代", "author": "陆游", "themes": ["读书", "忧国忧民"], "content": "归志宁无五亩园，读书本意在元元。灯前目力虽非昔，犹课蝇头二万言。"}
{"title": "读山海经·其一", "time": "魏晋", "author": "陶渊明", "themes": ["古诗三百首", "田园", "读书"], "content": "孟夏草木长，绕屋树扶疏。众鸟欣有托，吾亦爱吾庐。既耕亦已种，时还读我书。穷巷隔深辙，颇回故人车。欢言酌春酒，摘我园中蔬。微雨从东来，好风与之俱。泛览《周王传》，流观《山海》图。俯仰终宇宙，不乐复何如？"}
{"title": "读陆放翁集", "time": "清代", "author": "梁启超", "themes": ["古诗三百首", "读书", "感慨"], "content": "诗界千年靡靡风，兵魂销尽国魂空。集中什九从军乐，亘古男儿一放翁。"}
{"title": "劝学", "time": "唐代", "author": "孟郊", "themes": ["读书", "励志", "哲理"], "content": "击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。"}
{"title": "奉赠韦左丞丈二十二韵", "time": "唐代", "author": "杜甫", "themes": ["读书"], "content": "纨绔不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴十三载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥颂佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯？"}
{"title": "柏学士茅屋", "time": "唐代", "author": "杜甫", "themes": ["读书"], "content": "碧山学士焚银鱼，白马却走深岩居。古人己用三冬足，年少今开万卷余。晴云满户团倾盖，秋水浮阶溜决渠。富贵必从勤苦得，男儿须读五车书。"}
{"title": "读韩杜集", "time": "唐代", "author": "杜牧", "themes": ["读书", "赞美"], "content": "杜诗韩笔愁来读，似倩麻姑痒处搔。天外凤凰谁得髓？无人解合续弦胶。"}
{"title": "菩萨蛮·送曹君之庄所", "time": "宋代", "author": "辛弃疾", "themes": ["送别", "读书"], "content": "人间岁月堂堂去。劝君快上青云路。圣处一灯传。工夫萤雪边。麹生风味恶。辜负西窗约。沙岸片帆开。寄书无雁来。"}
{"title": "冬夜读书示子聿", "time": "宋代", "author": "陆游", "themes": ["励志", "读书", "哲理"], "content": "古人学问无遗力，少壮工夫老始成。纸上得来终觉浅，绝知此事要躬行。"}
{"title": "司马光好学", "time": "宋代", "author": "朱熹", "themes": ["写人", "读书"], "content": "司马温公幼时，患记问不若人。群居讲习，众兄弟既成诵，游息矣；独下帷绝编，迨能倍诵乃止。用力多者收功远，其所精诵，乃终身不忘也。温公尝言：“书不可不成诵。或在马上，或终夜不寝时，咏其文，思其义，所得多矣。”（选自朱熹编辑的《三朝名臣言行录》）"}
{"title": "王冕好学", "time": "明代", "author": "宋濂", "themes": ["写人", "读书", "励志"], "content": "王冕者，诸暨人。七八岁时，父命牧牛陇上，窃入学舍，听诸生诵书；听已，辄默记。暮归，忘其牛。或牵牛来责蹊田者。父怒，挞之，已而复如初。母曰：“儿痴如此，曷不听其所为？”冕因去，依僧寺以居。夜潜出，坐佛膝上，执策映长明灯读之，琅琅达旦。佛像多土偶，狞恶可怖；冕小儿，恬若不见。安阳韩性闻而异之,录为弟子,学遂为通儒。性卒，门人事冕如事性。时冕父已卒，即迎母入越城就养。久之，母思还故里，冕买白牛驾母车，自被古冠服随车后。乡里儿竞遮道讪笑，冕亦笑。选自《元史·王冕传》"}
{"title": "潍县署中寄舍弟墨第一书", "time": "清代", "author": "郑燮", "themes": ["读书"], "content": "读书以过目成诵为能，最是不济事。眼中了了，心下匆匆，方寸无多，往来应接不暇，如看场中美色，一眼即过，与我何与也？千古过目成诵，孰有如孔子者乎？读《易》至韦编三绝，不知翻阅过几千百遍来，微言精义，愈探愈出，愈研愈入，愈往而不知其所穷。虽生知安行之圣，不废困勉下学之功也。东坡读书不用两遍，然其在翰林读《阿房宫赋》至四鼓，老吏苦之，坡洒然不倦。岂以一过即记，遂了其事乎！惟虞世南、张睢阳、张方平，平生书不再读，迄无佳文。且过辄成诵，又有无所不诵之陋。即如《史记》百三十篇中，以《项羽本纪》为最，而《项羽本纪》中，又以巨鹿之战、鸿门之宴、垓下之会为最。反覆诵观，可欣可泣，在此数段耳。若一部《史记》，篇篇都读，字字都记，岂非没分晓的钝汉！更有小说家言，各种传奇恶曲，及打油诗词，亦复寓目不忘，如破烂厨柜，臭油坏酱悉贮其中，其龌龊亦耐不得。"}
{"title": "浣溪沙·小阁重帘有燕过", "time": "宋代", "author": "晏殊", "themes": ["惜时"], "content": "小阁重帘有燕过。晚花红片落庭莎。曲阑干影入凉波。一霎好风生翠幕，几回疏雨滴圆荷。酒醒人散得愁多。"}
{"title": "生年不满百", "time": "两汉", "author": null, "themes": ["古诗十九首", "惜时"], "content": "生年不满百，常怀千岁忧。昼短苦夜长，何不秉烛游！为乐当及时，何能待来兹？愚者爱惜费，但为後世嗤。仙人王子乔，难可与等期。"}
{"title": "好时光·宝髻偏宜宫样", "time": "唐代", "author": "李隆基", "themes": ["婉约", "爱情", "惜时"], "content": "宝髻偏宜宫样，莲脸嫩，体红香。眉黛不须张敞画，天教入鬓长。莫倚倾国貌，嫁取个，有情郎。彼此当年少，莫负好时光。"}
{"title": "乐游原 / 登乐游原", "time": "唐代", "author": "李商隐", "themes": ["唐诗三百首", "哲理", "惜时"], "content": "向晚意不适，驱车登古原。夕阳无限好，只是近黄昏。"}
{"title": "短歌行", "time": "唐代", "author": "李白", "themes": ["人生", "时间", "惜时"], "content": "白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。"}
{"title": "金缕衣", "time": "唐代", "author": "杜秋娘", "themes": ["唐诗三百首", "励志", "惜时"], "content": "劝君莫惜金缕衣，劝君惜取少年时。花开堪折直须折，莫待无花空折枝。(花开一作：有花)"}
{"title": "题弟侄书堂", "time": "唐代", "author": "杜荀鹤", "themes": ["惜时", "哲理"], "content": "何事居穷道不穷，乱时还与静时同。家山虽在干戈地，弟侄常修礼乐风。窗竹影摇书案上，野泉声入砚池中。少年辛苦终身事，莫向光阴惰寸功。"}
{"title": "拟行路难·其一", "time": "南北朝", "author": "鲍照", "themes": ["抒怀", "惜时"], "content": "奉君金卮之美酒，玳瑁玉匣之雕琴。七彩芙蓉之羽帐，九华蒲萄之锦衾。红颜零落岁将暮，寒光宛转时欲沉。愿君裁悲且减思，听我抵节行路吟。不见柏梁铜雀上，宁闻古时清吹音？"}
{"title": "菩萨蛮·秋风扫尽闲花草", "time": "宋代", "author": null, "themes": ["婉约", "菊花"], "content": "秋风扫尽闲花草，黄花不逐秋光老。试与插钗头，钗头占断秋。簪花人有意，共祝年年醉。不用泛瑶觞，花先着酒香。"}
{"title": "河满子·正是破瓜年纪", "time": "五代", "author": "和凝", "themes": ["婉约", "写人", "女子"], "content": "正是破瓜年纪，含情惯得人饶。桃李精神鹦鹉舌，可堪虚度良宵。却爱蓝罗裙子，羡他长束纤腰。"}
{"title": "浪淘沙令·帘外雨潺潺", "time": "五代", "author": "李煜", "themes": ["宋词三百首", "婉约", "感伤"], "content": "帘外雨潺潺，春意阑珊。罗衾不耐五更寒。梦里不知身是客，一晌贪欢。独自莫凭栏，无限江山，别时容易见时难。流水落花春去也，天上人间。"}
{"title": "天仙子·草绿裙腰山染黛", "time": "清代", "author": "文廷式", "themes": ["婉约", "爱情"], "content": "草绿裙腰山染黛，闲恨闲愁侬不解。莫愁艇子渡江时，九鸾钗，双凤带，杯酒劝郎情似海。"}
{"title": "河传·春浅", "time": "清代", "author": "纳兰性德", "themes": ["婉约", "闺怨", "相思"], "content": "春浅，红怨，掩双环。微雨花间，昼闲。无言暗将红泪弹。阑珊，香销轻梦还。斜倚画屏思往事，皆不是，空作相思字。记当时垂柳丝，花枝，满庭蝴蝶儿。"}
{"title": "浣溪沙·上巳", "time": "明代", "author": "杨基", "themes": ["婉约"], "content": "软翠冠儿簇海棠，砑罗衫子绣丁香。闲来水上踏青阳。风暖有人能作伴，日长无事可思量。水流花落任匆忙。"}
{"title": "南乡子·璧月小红楼", "time": "宋代", "author": "孙惟信", "themes": ["婉约", "回忆", "羁旅", "思念"], "content": "璧月小红楼。听得吹箫忆旧游。霜冷阑干天似水，扬州。薄幸声名总是愁。尘暗鹔鹴裘。针线曾荣玉指柔。一梦觉来三十载，休休。空为梅花白了头。"}
{"title": "长相思令·烟霏霏", "time": "宋代", "author": "吴淑姬", "themes": ["婉约", "妇女", "生活"], "content": "烟霏霏。雪霏霏。雪向梅花枝上堆。春从何处回。醉眼开。睡眼开。疏影横斜安在哉。从教塞管催。"}
{"title": "清平乐·赠陈参议师文侍儿", "time": "宋代", "author": "刘克庄", "themes": ["婉约", "写人"], "content": "宫腰束素。只怕能轻举。好筑避风台护取。莫遣惊鸿飞去。一团香玉温柔。笑颦俱有风流。贪与萧郎眉语，不知舞错伊州。"}
{"title": "卜算子·独自上层楼", "time": "宋代", "author": "程垓", "themes": ["宋词三百首", "婉约", "怀念"], "content": "独自上层楼，楼外青山远。望以斜阳欲尽时，不见西飞雁。独自下层楼，楼下蛩声怨。待到黄昏月上时，依旧柔肠断。"}
{"title": "秦楼月·浮云集", "time": "宋代", "author": "范成大", "themes": ["婉约", "妇女", "怀人"], "content": "浮云集。轻雷隐隐初惊蛰。初惊蛰。鹁鸠鸣怒，绿杨风急。玉炉烟重香罗浥。拂墙浓杏燕支湿。燕支湿。花梢缺处，画楼人立。"}
{"title": "忆少年·年时酒伴", "time": "宋代", "author": "曹组", "themes": ["婉约", "怀人", "时光"], "content": "年时酒伴，年时去处，年时春色。清明又近也，却天涯为客。念过眼、光阴难再得。想前欢、尽成陈迹。登临恨无语，把阑干暗拍。"}
{"title": "半死桐·重过阊门万事非", "time": "宋代", "author": "贺铸", "themes": ["宋词三百首", "婉约", "悼亡", "思念"], "content": "重过阊门万事非。同来何事不同归。梧桐半死清霜后，头白鸳鸯失伴飞。原上草，露初晞。旧栖新垅两依依。空床卧听南窗雨，谁复挑灯夜补衣。"}
{"title": "点绛唇·花信来时", "time": "宋代", "author": "晏几道", "themes": ["婉约", "抒情", "相思"], "content": "花信来时，恨无人似花依旧。又成春瘦。折断门前柳。天与多情，不与长相守。分飞后。泪痕和酒。占了双罗袖。"}
{"title": "一丛花令·伤高怀远几时穷", "time": "宋代", "author": "张先", "themes": ["婉约", "相思", "爱情", "生活"], "content": "伤高怀远几时穷？无物似情浓。离愁正引千丝乱，更东陌、飞絮蒙蒙。嘶骑渐遥，征尘不断，何处认郎踪！双鸳池沼水溶溶，南北小桡通。梯横画阁黄昏后，又还是、斜月帘栊。沉恨细思，不如桃杏，犹解嫁东风。"}
{"title": "如梦令·曾宴桃源深洞", "time": "唐代", "author": "李存勖", "themes": ["婉约", "思念"], "content": "曾宴桃源深洞，一曲舞鸾歌凤。长记别伊时，和泪出门相送。如梦，如梦，残月落花烟重。"}
{"title": "阳台梦·薄罗衫子金泥凤", "time": "唐代", "author": "李存勖", "themes": ["婉约", "女子", "思念"], "content": "薄罗衫子金泥凤，困纤腰怯铢衣重。笑迎移步小兰丛，亸金翘玉凤。娇多情脉脉，羞把同心捻弄。楚天云雨却相和，又入阳台梦。"}
{"title": "如意娘", "time": "唐代", "author": "武则天", "themes": ["相思", "婉约"], "content": "看朱成碧思纷纷，憔悴支离为忆君。不信比来长下泪，开箱验取石榴裙。"}
{"title": "鹧鸪天·彩袖殷勤捧玉钟", "time": "宋代", "author": "晏几道", "themes": ["宋词三百首", "爱情", "婉约"], "content": "彩袖殷勤捧玉钟。当年拚却醉颜红。舞低杨柳楼心月，歌尽桃花扇底风。从别后，忆相逢。几回魂梦与君同。今宵剩把银釭照，犹恐相逢是梦中。"}
{"title": "少年游·润州作", "time": "宋代", "author": "苏轼", "themes": ["婉约", "思念"], "content": "去年相送，馀杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。"}
{"title": "江神子·江景", "time": "宋代", "author": "苏轼", "themes": ["婉约", "山水", "音乐"], "content": "凤凰山下雨初晴，水风清，晚霞明。一朵芙蕖，开过尚盈盈。何处飞来双白鹭，如有意，慕娉婷。忽闻江上弄哀筝，苦含情，遣谁听！烟敛云收，依约是湘灵。欲待曲终寻问取，人不见，数峰青。"}
{"title": "江城子·乙卯正月二十日夜记梦", "time": "宋代", "author": "苏轼", "themes": ["宋词三百首", "婉约", "悼亡", "爱情", "思念"], "content": "十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。"}
{"title": "清平乐·春归何处", "time": "宋代", "author": "黄庭坚", "themes": ["宋词三百首", "婉约", "惜春"], "content": "春归何处。寂寞无行路。若有人知春去处。唤取归来同住。春无踪迹谁知。除非问取黄鹂。百啭无人能解，因风飞过蔷薇。"}
{"title": "浣溪沙·漠漠轻寒上小楼", "time": "宋代", "author": "秦观", "themes": ["宋词三百首", "婉约", "伤春"], "content": "漠漠轻寒上小楼。晓阴无赖似穷秋。淡烟流水画屏幽。自在飞花轻似梦，无边丝雨细如愁。宝帘闲挂小银钩。"}
{"title": "减字浣溪沙·楼角初销一缕霞", "time": "宋代", "author": "贺铸", "themes": ["婉约", "女子"], "content": "楼角初销一缕霞。淡黄杨柳暗栖鸦。玉人和月摘梅花。笑捻粉香归洞户，更垂帘幕护窗纱。东风寒似夜来些。"}
{"title": "少年游·并刀如水", "time": "宋代", "author": "周邦彦", "themes": ["宋词三百首", "婉约", "写人"], "content": "并刀如水，吴盐胜雪，纤手破新橙。锦幄初温，兽烟不断，相对坐调笙。低声问向谁行宿，城上已三更。马滑霜浓，不如休去，直是少人行。"}
{"title": "夜游宫·叶下斜阳照水", "time": "宋代", "author": "周邦彦", "themes": ["宋词三百首", "婉约", "写水", "思念"], "content": "叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。古屋寒窗底。听几片、井桐飞坠。不恋单衾再三起。有谁知，为萧娘，书一纸。"}
{"title": "蝶恋花·昨夜秋风来万里", "time": "宋代", "author": "苏轼", "themes": ["思乡", "婉约"], "content": "昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。"}
{"title": "忆江南·春去也", "time": "唐代", "author": "刘禹锡", "themes": ["婉约", "女子", "惜春", "柳树"], "content": "春去也，多谢洛城人。弱柳从风疑举袂，丛兰裛露似沾巾。独坐亦含嚬。春去也。共惜艳阳年。犹有桃花流水上，无辞竹叶醉尊前。惟待见青天。"}
{"title": "蝶恋花·伫倚危楼风细细", "time": "宋代", "author": "柳永", "themes": ["宋词三百首", "婉约", "抒情", "爱情", "思念"], "content": "伫倚危楼风细细。望极春愁，黯黯生天际。草色烟光残照里。无言谁会凭阑意。(阑通栏)拟把疏狂图一醉。对酒当歌，强乐还无味。衣带渐宽终不悔。为伊消得人憔悴。"}
{"title": "天仙子·水调数声持酒听", "time": "宋代", "author": "张先", "themes": ["宋词三百首", "婉约", "伤春"], "content": "水调数声持酒听。午醉醒来愁未醒。送春春去几时回。临晚镜。伤流景。往事后期空记省。沙上并禽池上暝。云破月来花弄影。重重帘幕密遮灯，风不定。人初静。明日落红应满径。"}
{"title": "采莲令·月华收", "time": "宋代", "author": "柳永", "themes": ["婉约", "女子", "离别"], "content": "月华收，云淡霜天曙。西征客、此时情苦。翠娥执手送临歧，轧轧开朱户。千娇面、盈盈伫立，无言有泪，断肠争忍回顾。一叶兰舟，便恁急桨凌波去。贪行色、岂知离绪，万般方寸，但饮恨，脉脉同谁语。更回道、重城不见，寒江天外，隐隐两三烟树。"}
{"title": "醉公子·门外猧儿吠", "time": "唐代", "author": null, "themes": ["婉约", "写人"], "content": "门外猧儿吠，知是萧郎至。刬袜下香阶，冤家今夜醉。扶得入罗帏，不肯脱罗衣。醉则从他醉，还胜独睡时。"}
{"title": "菩萨蛮·牡丹含露真珠颗", "time": "唐代", "author": null, "themes": ["婉约", "女子", "爱情"], "content": "牡丹含露真珠颗，美人折向庭前过。含笑问檀郎，花强妾貌强？檀郎故相恼，须道花枝好。一向发娇嗔，碎挼花打人。"}
{"title": "梧桐影·落日斜", "time": "唐代", "author": "吕岩", "themes": ["婉约", "思念", "友人"], "content": "落日斜，秋风冷。今夜故人来不来，教人立尽梧桐影。"}
{"title": "蝴蝶儿·蝴蝶儿", "time": "五代", "author": "张泌", "themes": ["婉约", "抒情", "爱情"], "content": "蝴蝶儿，晚春时。阿娇初著淡黄衣，倚窗学画伊。还似花间见，双双对对飞。无端和泪拭胭脂，惹教双翅垂。"}
{"title": "浣溪沙·一向年光有限身", "time": "宋代", "author": "晏殊", "themes": ["宋词三百首", "婉约", "离别"], "content": "一向年光有限身，等闲离别易销魂，酒筵歌席莫辞频。满目山河空念远，落花风雨更伤春，不如怜取眼前人。"}
{"title": "卜算子·樽前一曲歌", "time": "宋代", "author": "杜安世", "themes": ["婉约", "音乐", "伤怀"], "content": "尊前一曲歌。歌里千重意，才欲歌时泪已流，恨应更、多于泪。试问缘何事。不语如痴醉。我亦情多不忍闻，怕和我、成憔悴。"}
{"title": "桃源忆故人·玉楼深锁薄情种", "time": "宋代", "author": "秦观", "themes": ["婉约", "妇女", "怀人"], "content": "玉楼深锁薄情种。清夜悠悠谁共。羞见枕衾鸳凤。闷即和衣拥。无端画角严城动。惊破一番新梦。窗外月华霜重。听彻梅花弄。"}
{"title": "踏莎行·萱草栏干", "time": "宋代", "author": "晁端礼", "themes": ["婉约", "写人"], "content": "萱草栏干，榴花庭院。悄无人语重帘卷。屏山掩梦不多时，斜风雨细江南岸。昼漏初传，林莺百啭。日长暗记残香篆。洞房消息有谁知，几回欲问梁间燕。"}
{"title": "浣溪沙·春情", "time": "宋代", "author": "苏轼", "themes": ["婉约", "写人", "少女"], "content": "道字娇讹苦未成。未应春阁梦多情。朝来何事绿鬟倾。彩索身轻长趁燕，红窗睡重不闻莺。困人天气近清明。"}
{"title": "临江仙·都城元夕", "time": "宋代", "author": "毛滂", "themes": ["婉约", "元宵节", "抒情", "思念"], "content": "闻道长安灯夜好，雕轮宝马如云。蓬莱清浅对觚棱。玉皇开碧落，银界失黄昏。谁见江南憔悴客，端忧懒步芳尘。小屏风畔冷香凝。酒浓春入梦，窗破月寻人。"}
{"title": "生查子·富阳道中", "time": "宋代", "author": "毛滂", "themes": ["婉约", "抒怀", "思念", "写人"], "content": "春晚出山城，落日行江岸。人不共潮来，香亦临风散。花谢小妆残，莺困清歌断。行雨梦魂消，飞絮心情乱。"}
{"title": "踏莎行·元夕", "time": "宋代", "author": "毛滂", "themes": ["婉约", "元宵节"], "content": "拨雪寻春，烧灯续昼。暗香院落梅开后。无端夜色欲遮春，天教月上官桥柳。花市无尘，朱门如绣。娇云瑞雾笼星斗。沈香火冷小妆残，半衾轻梦浓如酒。"}
{"title": "浣溪沙·书虞元翁书", "time": "宋代", "author": "苏庠", "themes": ["婉约"], "content": "水榭风微玉枕凉。牙床角簟藕花香。野塘烟雨罩鸳鸯。红蓼渡头青嶂远，绿萍波上白鸥双。淋浪淡墨水云乡。"}
{"title": "蝶恋花·早行", "time": "宋代", "author": "周邦彦", "themes": ["宋词三百首", "月亮", "婉约", "离别", "女子", "惜别"], "content": "月皎惊乌栖不定。更漏将残，车历辘牵金井。唤起两眸清炯炯。泪花落枕红棉冷。执手霜风吹鬓影。去意徊徨，别语愁难听。楼上阑干横斗柄。露寒人远难相应。"}
{"title": "采桑子·宝钗楼上妆梳晚", "time": "宋代", "author": "陆游", "themes": ["婉约", "写人", "相思"], "content": "宝钗楼上妆梳晚，懒上秋千。闲拨沈烟。金缕衣宽睡髻偏。鳞鸿不寄辽东信，又是经年。弹泪花前。愁入春见十四弦。"}
{"title": "眼儿媚·迟迟春日弄轻柔", "time": "宋代", "author": "朱淑真", "themes": ["宋词三百首", "婉约", "女子"], "content": "迟迟春日弄轻柔，花径暗香流。清明过了，不堪回首，云锁朱楼。午窗睡起莺声巧，何处唤春愁？绿杨影里，海棠亭畔，红杏梢头。"}
{"title": "菩萨蛮·眉尖早识愁滋味", "time": "宋代", "author": "黄公度", "themes": ["婉约", "抒情", "少女"], "content": "眉尖早识愁滋味，娇羞未解论心事。试问忆人不？无言但点头。嗔人归不早，故把金杯恼。醉看舞时腰，还如旧日娇。"}
{"title": "薄幸·青楼春晚", "time": "宋代", "author": "吕渭老", "themes": ["婉约", "爱情", "思念"], "content": "青楼春晚。昼寂寂、梳匀又懒。乍听得、鸦啼莺弄，惹起新愁无限。记年时、偷掷春心，花间隔雾遥相见。便角枕题诗，宝钗贳酒，共醉青苔深院。怎忘得、回廊下，携手处、花明月满。如今但暮雨，蜂愁蝶恨，小窗闲对芭蕉展。却谁拘管。尽无言、闲品秦筝，泪满参差雁。腰支渐小，心与杨花共远。"}
{"title": "点绛唇·春愁", "time": "宋代", "author": "赵鼎", "themes": ["婉约", "伤春"], "content": "香冷金炉，梦回鸳帐余香嫩。更无人问。一枕江南恨。消瘦休文，顿觉春衫褪。清明近。杏花吹尽。薄暮东风紧。"}
{"title": "蝶恋花·泪湿罗衣脂粉满", "time": "宋代", "author": "李清照", "themes": ["婉约", "离别"], "content": "泪湿罗衣脂粉满。四叠阳关，唱到千千遍。人道山长水又断。萧萧微雨闻孤馆。惜别伤离方寸乱。忘了临行，酒盏深和浅。好把音书凭过雁。东莱不似蓬莱远。"}
{"title": "醉太平·春晚", "time": "宋代", "author": "辛弃疾", "themes": ["婉约", "女子", "抒情"], "content": "态浓意远。眉颦笑浅。薄罗衣窄絮风软。鬓云欺翠卷。南园花树春光暖。红香径里榆钱满。欲上秋千又惊懒。且归休怕晚。"}
{"title": "武陵春·走去走来三百里", "time": "宋代", "author": "辛弃疾", "themes": ["婉约", "怀人"], "content": "走去走来三百里，五日以为期。六日归时已是疑。应是望多时。鞭个马儿归去也，心急马行迟。不免相烦喜鹊儿。先报那人知。"}
{"title": "粉蝶儿·和赵晋臣敷文赋落花", "time": "宋代", "author": "辛弃疾", "themes": ["婉约"], "content": "昨日春如，十三女儿学绣。一枝枝、不教花瘦。甚无情，便下得，雨僝风僽。向园林、铺作地衣红绉。而今春似，轻薄荡子难久。记前时、送春归后。把春波，都酿作，一江春酎。约清愁、杨柳岸边相候。"}
{"title": "锦帐春·席上和叔高韵", "time": "宋代", "author": "辛弃疾", "themes": ["婉约", "惜春", "相思"], "content": "春色难留，酒杯常浅。把旧恨、新愁相间。五更风，千里梦，看飞红几片。这般庭院。几许风流，几般娇懒。问相见、何如不见。燕飞忙，莺语乱。恨重帘不卷。翠屏平远。"}
{"title": "摸鱼儿·更能消几番风雨", "time": "宋代", "author": "辛弃疾", "themes": ["宋词三百首", "婉约", "惜春", "爱国", "苦闷"], "content": "更能消、几番风雨。匆匆春又归去。惜春长恨花开早，何况落红无数。春且住。见说道、天涯芳草无归路。怨春不语。算只有殷勤，画檐蛛网，尽日惹飞絮。（无一作：迷）长门事，准拟佳期又误。蛾眉曾有人妒。千金纵买相如赋，脉脉此情谁诉。君莫舞。君不见、玉环飞燕皆尘土。闲愁最苦。休去倚危栏，斜阳正在，烟柳断肠处。"}
{"title": "更漏子·烛消红", "time": "宋代", "author": "赵长卿", "themes": ["婉约", "思念"], "content": "烛消红，窗送白。冷落一衾寒色。鸦唤起，马＿行。月来衣上明。酒香唇，妆印臂。忆共人人睡魂蝶乱，梦鸾孤。知他睡也无。"}
{"title": "西江月·问讯湖边春色", "time": "宋代", "author": "张孝祥", "themes": ["宋词三百首", "婉约", "山水"], "content": "问讯湖边春色，重来又是三年。东风吹我过湖船。杨柳丝丝拂面。世路如今已惯，此心到处悠然。寒光亭下水如天。飞起沙鸥一片。"}
{"title": "秦楼月·楼阴缺", "time": "宋代", "author": "范成大", "themes": ["婉约", "妇女", "怀人"], "content": "楼阴缺，栏干影卧东厢月。东厢月，一天风露，杏花如雪。隔烟催漏金虬烟，罗帏黯淡灯花结。灯花结，片时春梦，江南天阔。"}
{"title": "生查子·元夕戏陈敬叟", "time": "宋代", "author": "刘克庄", "themes": ["婉约", "元宵节", "伤怀", "孤独"], "content": "繁灯夺霁华。戏鼓侵明发。物色旧时同，情味中年别。浅画镜中眉，深拜楼西月。人散市声收，渐入愁时节。"}
{"title": "眼儿媚·平沙芳草渡头村", "time": "宋代", "author": "洪咨夔", "themes": ["婉约", "相思"], "content": "平沙芳草渡头村。绿遍去年痕。游丝下上，流莺来往，无限销魂。绮窗深静人归晚，金鸭水沈温。海棠影下，子规声里，立尽黄昏。"}
{"title": "卜算子·泛西湖坐间寅斋同赋", "time": "宋代", "author": "高观国", "themes": ["婉约", "伤春", "惜春"], "content": "屈指数春来，弹指惊春去。檐外蛛丝网落花，也要留春住。几日喜春晴，几夜愁春雨。十二雕窗六曲屏，题遍伤心句。"}
{"title": "鹧鸪天·搭柳栏干倚伫频", "time": "宋代", "author": "史达祖", "themes": ["婉约", "怀人"], "content": "搭柳栏干倚伫频，杏帘胡蝶绣床春。十年花骨东风泪，几点螺香素壁尘。箫外月，梦中云，秦楼楚殿可怜身。新愁换尽风流性，偏恨鸳鸯不念人。"}
{"title": "临江仙·闺思", "time": "宋代", "author": "史达祖", "themes": ["婉约", "孤独", "怀人"], "content": "愁与西风应有约，年年同赴清秋。旧游帘幕记扬州。一灯人著梦，双燕月当楼。罗带鸳鸯尘暗澹，更须整顿风流。天涯万一见温柔。瘦应因此瘦，羞亦为郎羞。"}
{"title": "点绛唇·丁未冬过吴松作", "time": "宋代", "author": "姜夔", "themes": ["宋词三百首", "婉约", "怀古"], "content": "燕雁无心，太湖西畔随云去。数峰清苦。商略黄昏雨。第四桥边，拟共天随住。今何许。凭阑怀古。残柳参差舞。"}
{"title": "四字令·情深意真", "time": "宋代", "author": "刘过", "themes": ["婉约", "女子", "相思"], "content": "情深意真。眉长鬓青。小楼明月调筝。写春风数声。思君忆君。魂牵梦萦。翠销香暖云屏。更那堪酒醒。"}
{"title": "人月圆·小桃枝上春风早", "time": "宋代", "author": "李持正", "themes": ["婉约", "元宵节", "喜悦"], "content": "小桃枝上春风早，初试薄罗衣。年年乐事，华灯竞处，人月圆时。禁街箫鼓，寒轻夜永，纤手重携。更阑人散，千门笑语，声在帘帏。"}
{"title": "千秋岁·半身屏外", "time": "宋代", "author": "惠洪", "themes": ["婉约", "妇女", "相思"], "content": "半身屏外。睡觉唇红退。春思乱，芳心碎。空馀簪髻玉，不见流苏带。试与问，今人秀整谁宜对。湘浦曾同会。手搴轻罗盖。疑是梦，今犹在。十分春易尽，一点情难改。多少事，却随恨远连云海。"}
{"title": "小重山·谁向江头遗恨浓", "time": "宋代", "author": "祖可", "themes": ["婉约", "惜春"], "content": "谁向江头遗恨浓，碧波流不断，楚山重。柳烟和雨隔疏钟。黄昏后，罗幕更朦胧。桃李小园空，阿谁犹笑语，拾残红？珠帘卷尽夜来风。人不见，春在绿芜中。"}
{"title": "女冠子·元夕", "time": "宋代", "author": "蒋捷", "themes": ["婉约", "元宵节", "怀念"], "content": "蕙花香也。雪晴池馆如画。春风飞到，宝钗楼上，一片笙箫，琉璃光射。而今灯漫挂。不是暗尘明月，那时元夜。况年来、心懒意怯，羞与蛾儿争耍。江城人悄初更打。问繁华谁解，再向天公借。剔残红灺。但梦里隐隐，钿车罗帕。吴笺银粉砑。待把旧家风景，写成闲话。笑绿鬟邻女，倚窗犹唱，夕阳西下。"}
{"title": "贺新郎·梦冷黄金屋", "time": "宋代", "author": "蒋捷", "themes": ["婉约", "抒怀", "思念"], "content": "梦冷黄金屋。叹秦筝、斜鸿阵里，素弦尘扑。化作娇莺飞归去，犹认纱窗旧绿。正过雨、荆桃如菽。此恨难平君知否，似琼台、涌起弹棋局。消瘦影，嫌明烛。鸳楼碎泻东西玉。问芳悰、何时再展，翠钗难卜。待把宫眉横云样，描上生绡画幅。怕不是、新来妆束。彩扇红牙今都在，恨无人、解听开元曲。空掩袖，倚寒竹。"}
{"title": "高阳台·和周草窗寄越中诸友韵", "time": "宋代", "author": "王沂孙", "themes": ["婉约", "离别", "相思"], "content": "残雪庭阴，轻寒帘影，霏霏玉管春葭。小帖金泥，不知春在谁家。相思一夜窗前梦，奈个人、水隔天遮。但凄然，满树幽香，满地横斜。江南自是离愁苦，况游骢古道，归雁平沙。怎得银笺，殷勤与说年华。如今处处生芳草，纵凭高、不见天涯。更消他，几度东风，几度飞花。"}
{"title": "四字令·拟花间", "time": "宋代", "author": "周密", "themes": ["婉约"], "content": "眉消睡黄。春凝泪妆。玉屏水暖微香。听蜂儿打窗。筝尘半妆。绡痕半方。愁心欲诉垂杨。奈飞红正忙。"}
{"title": "如梦令·野店几杯空酒", "time": "宋代", "author": "向滈", "themes": ["婉约", "相思"], "content": "野店几杯空酒。醉里两眉长皱。已自不成眠，那更酒醒时候。知否。知否。直是为他消瘦。"}
{"title": "忆故人·烛影摇红", "time": "宋代", "author": "王诜", "themes": ["婉约", "女子", "怀念"], "content": "烛影摇红，向夜阑，乍酒醒、心情懒。尊前谁为唱《阳关》，离恨天涯远。无奈云沉雨散。凭阑干、东风泪眼。海棠开后，燕子来时，黄昏庭院。"}
{"title": "西江月·宝髻松松挽就", "time": "宋代", "author": "司马光", "themes": ["婉约", "思念", "女子"], "content": "宝髻松松挽就，铅华淡淡妆成。青烟翠雾罩轻盈，飞絮游丝无定。相见争如不见，多情何似无情。笙歌散后酒初醒，深院月斜人静。"}
{"title": "蝶恋花·春暮", "time": "宋代", "author": "李冠", "themes": ["婉约", "闺怨", "思念"], "content": "遥夜亭皋闲信步。才过清明，渐觉伤春暮。数点雨声风约住。朦胧淡月云来去。桃杏依稀香暗渡。谁在秋千，笑里轻轻语。一寸相思千万绪。人间没个安排处。"}
{"title": "夜行船·别情", "time": "宋代", "author": "谢绛", "themes": ["婉约", "惜别"], "content": "昨夜佳期初共。鬓云低、翠翘金凤。尊前和笑不成歌，意偷转、眼波微送。草草不容成楚梦。渐寒深、翠帘霜重。相看送到断肠时，月西斜、画楼钟动。"}
{"title": "鹧鸪天·画毂雕鞍狭路逢", "time": "宋代", "author": "宋祁", "themes": ["婉约", "相思"], "content": "画毂雕鞍狭路逢，一声肠断绣帘中。身无彩凤双飞翼，心有灵犀一点通。金作屋，玉为笼，车如流水马如龙。刘郎已恨蓬山远，更隔蓬山几万重。"}
{"title": "忆王孙·春词", "time": "宋代", "author": "李重元", "themes": ["宋词三百首", "婉约", "伤春", "怀人"], "content": "萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。"}
{"title": "贺新郎·春情", "time": "宋代", "author": null, "themes": ["婉约", "女子", "思念"], "content": "篆缕销金鼎。醉沉沉、庭阴转午，画堂人静。芳草王孙知何处，惟有杨花糁径。渐玉枕、腾腾春醒。帘外残红春已透，镇无聊、殢酒厌厌病。云鬓乱，未忺整。江南旧事休重省。遍天涯、寻消问息，断鸿难情。月满西楼凭阑久，依旧归期未定。又只恐、瓶沉金井。嘶骑不来银烛暗，枉教人、立尽梧桐影。谁伴我，对鸾镜。"}
{"title": "中秋月·中秋月", "time": "明代", "author": "徐有贞", "themes": ["婉约", "中秋节", "月亮"], "content": "中秋月。月到中秋偏皎洁。偏皎洁，知他多少，阴晴圆缺。阴晴圆缺都休说，且喜人间好时节。好时节，愿得年年，常见中秋月。"}
{"title": "点绛唇·春日风雨有感", "time": "明代", "author": "陈子龙", "themes": ["婉约", "爱国"], "content": "满眼韶华，东风惯是吹红去。几番烟雾，只有花难护。梦里相思，故国王孙路。春无主！杜鹃啼处，泪洒胭脂雨。"}
{"title": "诉衷情令·长安怀古", "time": "宋代", "author": "康与之", "themes": ["婉约"], "content": "阿房废址汉荒丘。狐兔又群游。豪华尽成春梦，留下古今愁。君莫上，古原头。泪难收。夕阳西下，塞雁南飞，渭水东流。"}
{"title": "满庭芳·汉上繁华", "time": "宋代", "author": "徐君宝妻", "themes": ["婉约", "女子", "感伤", "思念"], "content": "汉上繁华，江南人物，尚遗宣政风流。绿窗朱户，十里烂银钩。一旦刀兵齐举，旌旗拥、百万貔貅。长驱入，歌楼舞榭，风卷落花愁。清平三百载，典章文物，扫地俱休。幸此身未北，犹客南州。破鉴徐郎何在？空惆怅、相见无由。从今后，断魂千里，夜夜岳阳楼。"}
{"title": "清平乐·宫怨", "time": "宋代", "author": "黄升", "themes": ["宋词三百首", "婉约", "孤独"], "content": "珠帘寂寂。愁背银缸泣。记得少年初选入。三十六宫第一。当年掌上承恩。而今冷落长门。又是羊车过也，月明花落黄昏。"}
{"title": "满江红·和王夫人满江红韵以庶几後山妾薄命之意", "time": "宋代", "author": "文天祥", "themes": ["婉约", "爱国"], "content": "燕子楼中，又捱过、几番秋色。相思处、青年如梦，乘鸾仙阙。肌玉暗消衣带缓，泪珠斜透花钿侧。最无端、蕉影上窗纱，青灯歇。曲池合，高台灭。人间事，何堪说。向南阳阡上，满襟有血。世态便如翻覆雨，妾身元是分明月。笑乐昌、一段好风流，菱花缺。"}
{"title": "酹江月·夜凉", "time": "宋代", "author": "黄升", "themes": ["婉约", "伤怀"], "content": "西风解事，为人间、洗尽三庚烦暑。一枕新凉宜客梦，飞入藕花深处。冰雪襟怀，琉璃世界，夜气清如许。刬然长啸，起来秋满庭户。应笑楚客才高，兰成愁悴，遗恨传千古。作赋吟诗空自好，不直一杯秋露。淡月阑干，微云河汉，耿耿天催曙。此情谁会，梧桐叶上疏雨。"}
{"title": "鹊桥仙·春情", "time": "宋代", "author": "黄升", "themes": ["婉约"], "content": "青林雨歇，珠帘风细，人在绿阴庭院。夜来能有几多寒，已瘦了、梨花一半。宝钗无据，玉琴难托，合造一襟幽怨。云窗雾阁事茫茫，试与问、可杏双燕。"}
{"title": "点绛唇·访牟存叟南漪钓隐", "time": "宋代", "author": "周晋", "themes": ["婉约"], "content": "午梦初回，卷帘尽放春愁去。昼长无侣。自对黄鹂语。絮影苹香，春在无人处。移舟去。未成新句。一砚梨花雨。"}
{"title": "如梦令·正是辘轳金井", "time": "清代", "author": "纳兰性德", "themes": ["婉约", "爱情", "抒情"], "content": "正是辘轳金井，满砌落花红冷。蓦地一相逢，心事眼波难定。谁省，谁省。从此簟纹灯影。"}
{"title": "相见欢·落花如梦凄迷", "time": "清代", "author": "纳兰性德", "themes": ["婉约", "女子", "伤春"], "content": "落花如梦凄迷，麝烟微，又是夕阳潜下小楼西。愁无限，消瘦尽，有谁知？闲教玉笼鹦鹉念郎诗。"}
{"title": "好事近·夏日史遽庵先生招饮即用先生喜余归自吴阊过访", "time": "清代", "author": "陈维崧", "themes": ["婉约"], "content": "分手柳花天，雪向晴窗飘落。转眼葵肌初绣，又红欹栏角。别来世事一番新，只吾徒犹昨。话到英雄失路，忽凉风索索。"}
{"title": "梦江南·红茉莉", "time": "清代", "author": "屈大均", "themes": ["婉约", "女子"], "content": "红茉莉，穿作一花梳。金缕抽残蝴蝶茧，钗头立冬凤凰雏。肯忆故人姝。"}
{"title": "高阳台·桥影流虹", "time": "清代", "author": "朱彝尊", "themes": ["婉约"], "content": "桥影流虹，湖光映雪，翠帘不卷春深。一寸横波，断肠人在楼阴。游丝不系羊车住，倩何人传语青禽？最难禁，倚遍雕阑，梦遍罗衾。重来已是朝云散，怅明珠佩冷，紫玉烟沉。前度桃花，依然开满江浔。钟情怕到相思路，盼长堤草尽红心。动愁吟，碧落黄泉，两处难寻。"}
{"title": "桂殿秋·思往事", "time": "清代", "author": "朱彝尊", "themes": ["婉约", "怀念", "爱情"], "content": "思往事，渡江干，青蛾低映越山看。共眠一舸听秋雨，小簟轻衾各自寒。"}
{"title": "卖花声·雨花台", "time": "清代", "author": "朱彝尊", "themes": ["婉约", "追忆", "感伤"], "content": "衰柳白门湾，潮打城还。小长干接大长干。歌板酒旗零落尽，剩有渔竿。秋草六朝寒，花雨空坛。更无人处一凭阑。燕子斜阳来又去，如此江山。"}
{"title": "清平乐·夜发香港", "time": "清代", "author": "朱孝臧", "themes": ["婉约"], "content": "舷灯渐灭，沙动荒荒月。极目天低无去鹘，何处中原一发？江湖息影初程，舵楼一笛风生。不信狂涛东驶，蛟龙偶语分明。"}
{"title": "木兰花慢·武林归舟中作", "time": "清代", "author": "董士锡", "themes": ["婉约"], "content": "看斜阳一缕，刚送得，片帆归。正岸绕孤城，波回野渡，月暗闲堤。依稀是谁相忆？但轻魂如梦逐烟飞。赢得双双泪眼，从教涴尽罗衣。江南几日又天涯，谁与寄相思？怅夜夜霜花，空林开遍，也只侬知。安排十分秋色，便芳菲总是别离时。惟有醉将醽醁，任他柔橹轻移。"}
{"title": "减字木兰花·春夜闻隔墙歌吹声", "time": "清代", "author": "项鸿祚", "themes": ["婉约", "孤独"], "content": "阑珊心绪，醉倚绿琴相伴住。一枕新愁，残夜花香月满楼。繁笙脆管，吹得锦屏春梦远。只有垂杨，不放秋千影过墙。"}
{"title": "相见欢·深林几处啼鹃", "time": "清代", "author": "庄棫", "themes": ["婉约"], "content": "深林几处啼鹃，梦如烟。直到梦难寻处倍缠绵。蝶自舞，莺自语，总凄然。明月空庭如水似华年。"}
{"title": "定风波·为有书来与我期", "time": "清代", "author": "庄棫", "themes": ["婉约", "惜春", "怀人"], "content": "为有书来与我期，便从兰杜惹相思。昨夜蝶衣刚入梦，珍重，东风要到送春时。三月正当三十日，占得，春光毕竟共春归。只有成阴并结子，都是，而今但愿著花迟。"}
{"title": "菩萨蛮·山城夜半催金柝", "time": "清代", "author": "顾贞观", "themes": ["婉约", "羁旅", "孤独", "思念"], "content": "山城夜半催金柝，酒醒孤馆灯花落。窗白一声鸡，枕函闻马嘶。门前乌桕树，霜月迷行处。遥忆独眠人，早寒惊梦频。"}
{"title": "蝶恋花·辛苦最怜天上月", "time": "清代", "author": "纳兰性德", "themes": ["婉约", "悼亡", "爱情"], "content": "辛苦最怜天上月，一夕如环，夕夕都成玦。若似月轮终皎洁，不辞冰雪为卿热。(夕一作：昔)无那尘缘容易绝，燕子依然，软踏帘钩说。唱罢秋坟愁未歇，春丛认取双栖蝶。"}
{"title": "捣练子令·深院静", "time": "五代", "author": "李煜", "themes": ["宋词三百首", "婉约", "孤独"], "content": "深院静，小庭空，断续寒砧断续风。无奈夜长人不寐，数声和月到帘栊。"}
{"title": "菩萨蛮·枕前发尽千般愿", "time": "五代", "author": null, "themes": ["宋词三百首", "婉约", "爱情"], "content": "枕前发尽千般愿，要休且待青山烂。水面上秤锤浮，直待黄河彻底枯。白日参辰现，北斗回南面。休即未能休，且待三更见日头。"}
{"title": "蝶恋花·庭院深深深几许", "time": "宋代", "author": "欧阳修", "themes": ["宋词三百首", "宋词精选", "婉约", "孤独", "闺怨"], "content": "庭院深深深几许，杨柳堆烟，帘幕无重数。玉勒雕鞍游冶处，楼高不见章台路。雨横风狂三月暮，门掩黄昏，无计留春住。泪眼问花花不语，乱红飞过秋千去。"}
{"title": "青玉案·年年社日停针线", "time": "宋代", "author": "黄公绍", "themes": ["宋词三百首", "婉约", "怀人"], "content": "年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。"}
{"title": "虞美人·春花秋月何时了", "time": "五代", "author": "李煜", "themes": ["宋词三百首", "婉约", "思念", "哲理"], "content": "春花秋月何时了？往事知多少。小楼昨夜又东风，故国不堪回首月明中。雕栏玉砌应犹在，只是朱颜改。问君能有几多愁？恰似一江春水向东流。(雕通：阑)"}
{"title": "蝶恋花·庭院深深人悄悄", "time": "清代", "author": "谭献", "themes": ["婉约"], "content": "庭院深深人悄悄，埋怨鹦哥，错报韦郎到。压鬓钗梁金凤小，低头只是闲烦恼。花发江南年正少，红袖高楼，争抵还乡好？遮断行人西去道，轻躯愿化车前草。"}
{"title": "点绛唇·饯春", "time": "清代", "author": "王鹏运", "themes": ["婉约", "离愁"], "content": "抛尽榆钱，依然难买春光驻。依春无语，肠断春归路。春去能来，人去能来否？长亭暮，乱山无数。只有鹃声苦。"}
{"title": "临江仙·和子珍", "time": "清代", "author": "谭献", "themes": ["婉约", "伤春"], "content": "芭蕉不展丁香结，匆匆过了春三。罗衣花下倚娇憨。玉人吹笛，眼底是江南。最是酒阑人散后，疏风拂面微酣。树犹如此我何堪？离亭杨柳，凉月照毵毵。"}
{"title": "忆江南·多少恨", "time": "五代", "author": "李煜", "themes": ["婉约"], "content": "多少恨，昨夜梦魂中。还似旧时游上苑，车如流水马如龙。花月正春风。"}
{"title": "浣溪沙·夜夜相思更漏残", "time": "唐代", "author": "韦庄", "themes": ["婉约", "相思"], "content": "夜夜相思更漏残，伤心明月凭阑干，想君思我锦衾寒。咫尺画堂深似海，忆来惟把旧书看，几时携手入长安？"}
{"title": "浣溪沙·独立寒阶望月华", "time": "五代", "author": "张泌", "themes": ["婉约", "怀人"], "content": "独立寒阶望月华，露浓香泛小庭花，绣屏愁背一灯斜。云雨自从分散后，人间无路到仙家，但凭魂梦访天涯。"}
{"title": "忆江南·红绣被", "time": "唐代", "author": "牛峤", "themes": ["婉约", "闺怨"], "content": "红绣被，两两间鸳鸯。不是鸟中偏爱尔，为缘交颈睡南塘。全胜薄情郎。"}
{"title": "临江仙·峭壁参差十二峰", "time": "唐代", "author": "牛希济", "themes": ["婉约", "抒怀"], "content": "峭壁参差十二峰，冷烟寒树重重。瑶姬宫殿是仙踪。金炉珠帐，香霭昼偏浓。一自楚王惊梦断，人间无路相逢。至今云雨带愁容，月斜江上，征棹动晨钟。"}
{"title": "生查子·烟雨晚晴天", "time": "五代", "author": "魏承班", "themes": ["婉约", "女子", "孤独"], "content": "烟雨晚晴天，零落花无语。难话此时心，梁燕双来去。琴韵对薰风，有恨和情抚。肠断断弦频，泪滴黄金缕。"}
{"title": "浣溪沙·粉上依稀有泪痕", "time": "唐代", "author": "薛昭蕴", "themes": ["婉约", "离别", "相思"], "content": "粉上依稀有泪痕，郡庭花落欲黄昏，远情深恨与谁论？记得去年寒食日，延秋门外卓金轮，日斜人散暗销魂。"}
{"title": "临江仙·深秋寒夜银河静", "time": "唐代", "author": "尹鹗", "themes": ["婉约", "闺怨", "感伤"], "content": "深秋寒夜银河静，月明深院中庭。西窗幽梦等闲成。逡巡觉后，特地恨难平。红烛半条残焰短，依稀暗背锦屏。枕前何事最伤情？梧桐叶上，点点露珠零。"}
{"title": "更漏子·春夜阑", "time": "唐代", "author": "牛峤", "themes": ["婉约", "女子", "怀人"], "content": "春夜阑，更漏促，金烬暗挑残烛。惊梦断，锦屏深，两乡明月心。闺草碧，望归客，还是不知消息。辜负我，悔怜君，告天天不闻。"}
{"title": "鹧鸪天·别情", "time": "宋代", "author": "聂胜琼", "themes": ["婉约", "离别", "相思"], "content": "玉惨花愁出凤城，莲花楼下柳青青。尊前一唱阳关曲，别个人人第五程。寻好梦，梦难成。有谁知我此时情，枕前泪共阶前雨，隔个窗儿滴到明。"}
{"title": "菩萨蛮·木棉花映丛祠小", "time": "五代", "author": "孙光宪", "themes": ["写花", "婉约"], "content": "木棉花映丛祠小，越禽声里春光晓。铜鼓与蛮歌，南人祈赛多。客帆风正急，茜袖偎墙立。极浦几回头，烟波无限愁。"}
{"title": "浣溪沙·门隔花深旧梦游", "time": "宋代", "author": "吴文英", "themes": ["婉约", "抒情"], "content": "门隔花深旧梦游，夕阳无语燕归愁。玉纤香动小帘钩。落絮无声春堕泪，行云有影月含羞。东风临夜冷于秋。"}
{"title": "人月圆·南朝千古伤心事", "time": "宋代", "author": "吴激", "themes": ["婉约", "怀古", "感伤"], "content": "南朝千古伤心事，犹唱后庭花。旧时王谢、堂前燕子，飞向谁家。恍然一梦，仙肌胜雪，宫鬓堆鸦。江州司马，青衫泪湿，同是天涯。"}
{"title": "鹧鸪天·雪照山城玉指寒", "time": "宋代", "author": "刘著", "themes": ["婉约", "离别", "思念"], "content": "雪照山城玉指寒，一声羌管怨楼间。江南几度梅花发，人在天涯鬓已斑。星点点，月团团。倒流河汉入杯盘。翰林风月三千首，寄与吴姬忍泪看。"}
{"title": "乌夜啼·离恨远萦杨柳", "time": "金朝", "author": "刘迎", "themes": ["婉约", "追忆", "怀念", "感伤"], "content": "离恨远萦杨柳，梦魂长绕梨花。青衫记得章台月，归路玉鞭斜。翠镜啼痕印袖，红墙醉墨笼纱。相逢不尽平生事，春思入琵琶。"}
{"title": "玉漏迟·咏杯", "time": "金朝", "author": "元好问", "themes": ["婉约", "抒怀"], "content": "淅江归路杳，西南却羡、投林高鸟。升斗微官，世累苦相萦绕。不似麒麟殿里，又不与、巢由同调。时自笑，虚名负我，半生吟啸。扰扰马足车尘，被岁月无情，暗消年少。钟鼎山林，一事几时曾了。四壁秋虫夜雨，更一点、残灯斜照。清镜晓，白发又添多少。"}
{"title": "临江仙·忆旧", "time": "元代", "author": "张宏范", "themes": ["婉约", "感伤"], "content": "千古武陵溪上路，桃源流水潺潺。可怜仙侣剩浓欢。黄鹂惊梦破，青鸟唤春还。回首旧游浑不见，苍烟一片荒山。玉人何处倚栏干。紫箫明月底，翠袖暮云寒。"}
{"title": "南歌子·手里金鹦鹉", "time": "唐代", "author": "温庭筠", "themes": ["婉约", "女子", "相思"], "content": "手里金鹦鹉，胸前绣凤凰。偷眼暗形相，不如从嫁与，作鸳鸯。"}
{"title": "杨柳枝·桃源仙子不须夸", "time": "唐代", "author": "司空图", "themes": ["婉约", "赞美"], "content": "桃源仙子不须夸，闻道惟裁一片花。何似浣纱溪畔住，绿阴相间两三家。"}
{"title": "采桑子·花前失却游春侣", "time": "五代", "author": "冯延巳", "themes": ["婉约", "孤独", "思念"], "content": "花前失却游春侣，独自寻芳。满目悲凉。纵有笙歌亦断肠。林间戏蝶帘间燕，各自双双。忍②更思量，绿树青苔半夕阳。"}
{"title": "采桑子·年年才到花时候", "time": "宋代", "author": null, "themes": ["婉约", "感慨", "怀才不遇"], "content": "年年才到花时候，风雨成旬。不肯开晴，误却寻花陌上人。今朝报道天晴也，花已成尘。寄语花神，何似当初莫做春。"}
{"title": "太常引·钱齐参议归山东", "time": "未知", "author": "刘燕哥", "themes": ["婉约", "送别", "惜别", "相思"], "content": "故人送我出阳关，无计锁雕鞍。今古别离难。兀谁画娥眉远山。一尊别酒，一声杜宇，寂寞又春残。明月小楼间，第一夜相思泪弹。"}
{"title": "误佳期·闺怨", "time": "清代", "author": "汪懋麟", "themes": ["婉约", "闺怨", "孤独"], "content": "寒气暗侵帘幕，孤负芳春小约。庭梅开遍不归来，直恁心情恶。独抱影儿眠，背看灯花落。待他重与画眉时，细数郎轻薄。"}
{"title": "相见欢·秋风吹到江村", "time": "清代", "author": "顾彩", "themes": ["婉约", "相思"], "content": "秋风吹到江村，正黄昏，寂寞梧桐夜雨不开门。一叶落，数声角，断羁魂，明日试看衣袂有啼痕。"}
{"title": "忆王孙·短长亭子短长桥", "time": "清代", "author": "钱枚", "themes": ["婉约", "离别"], "content": "短长亭子短长桥，桥外垂杨一万条。那回临别两魂销，恨迢迢，双桨春风打暮潮。"}
{"title": "唐多令·柳絮", "time": "清代", "author": "曹雪芹", "themes": ["婉约", "柳树"], "content": "粉堕百花洲，香残燕子楼。一团团、逐队成球。飘泊亦如人命薄，空缱绻，说风流。草木也知愁，韶华竟白头。叹今生、谁舍谁收！嫁与东风春不管，凭尔去，忍淹留！"}
{"title": "南乡子·戊申秋隽喜晤故人", "time": "清代", "author": "高鹗", "themes": ["婉约", "喜悦"], "content": "甘露洒瑶池，洗出新妆换旧姿。今日方教花并蒂，迟迟，终是莲台大士慈。明月照相思，也得姮娥念我痴。同到花前携手拜，孜孜，谢了杨枝谢桂枝。"}
{"title": "青玉案·丝丝香篆浓于雾", "time": "清代", "author": "高鹗", "themes": ["婉约", "怀人"], "content": "丝丝香篆浓于雾，织就绿阴红雨。乳燕飞来傍莲幕，杨花欲雪，梨云如梦，又是清明暮。屏山遮断相思路，子规啼到无声处。鳞瞑羽迷谁与诉。好段东风，好轮明月，尽教封侯误。"}
{"title": "如梦令·紫黯红愁无绪", "time": "清代", "author": "龚自珍", "themes": ["婉约", "惜春"], "content": "紫黯红愁无绪，日暮春归甚处？春更不回头，撇下一天浓絮。春住!春住!黦了人家庭宇。"}
{"title": "浪淘沙·写梦", "time": "清代", "author": "龚自珍", "themes": ["婉约"], "content": "好梦最难留，吹过仙洲。寻思依样到心头。去也无踪寻也惯，一桁红楼。中有话绸缪，灯火帘钩。是仙是幻是温柔。独自凄凉还自遣，自制离愁。"}
{"title": "一叶落·泪眼注", "time": "清代", "author": "朱彝尊", "themes": ["婉约", "离别"], "content": "泪眼注，临当去，此时欲住已难住。下楼复上楼，楼头风吹雨。风吹雨，草草离人语。"}
{"title": "浣溪沙·山绕平湖波撼城", "time": "宋代", "author": "张元干", "themes": ["婉约", "山水", "闲适"], "content": "山绕平湖波撼城。湖光倒影浸山青。水晶楼下欲三更。雾柳暗时云度月，露荷翻处水流萤。萧萧散发到天明。"}
{"title": "清平乐·平原放马", "time": "宋代", "author": "张炎", "themes": ["婉约", "写马", "感慨"], "content": "辔摇衔铁。蹴踏平原雪。勇趁军声曾汗血。闲过升平时节。茸茸春草天涯。涓涓野水晴沙。多少骅骝老去，至今犹困盐车。"}
{"title": "生查子·旅夜", "time": "清代", "author": "彭孙遹", "themes": ["婉约"], "content": "薄醉不成乡，转觉春寒重。枕席有谁同？夜夜和愁共。梦好恰如真，事往翻如梦。起立悄无言，残月生西弄。"}
{"title": "眼儿媚·一寸横波惹春留", "time": "清代", "author": "厉鹗", "themes": ["婉约", "写人", "追忆"], "content": "一寸横波惹春留，何止最宜秋。妆残粉薄，矜严消尽，只有温柔。当时底事匆匆去？悔不载扁舟。分明记得，吹花小径，听雨高楼。"}
{"title": "长相思·以书寄西泠诸友即题其后", "time": "清代", "author": "吴锡麒", "themes": ["婉约", "相思"], "content": "说相思，问相思，枫落吴江雁去迟。天寒二九时。怨谁知？梦谁知？可有梅花寄一枝？雪来翠羽飞。"}
{"title": "诉衷情·永夜抛人何处去", "time": "唐代", "author": "顾夐", "themes": ["宋词三百首", "婉约", "爱情", "女子", "思念"], "content": "永夜抛人何处去？绝来音。香阁掩，眉敛，月将沉。争忍不相寻？怨孤衾。换我心，为你心，始知相忆深。"}
{"title": "凤栖梧·绿暗红稀春已暮", "time": "宋代", "author": "葛长庚", "themes": ["婉约", "羁旅"], "content": "绿暗红稀春已暮，燕子衔泥，飞入垂杨处。柳絮欲停风不住，杜鹃声里山无数。竹杖芒鞋无定据，穿过溪南，独木横桥路。樵子渔师来又去，一川风月谁为主。"}
{"title": "清平乐令·帘卷曲阑独倚", "time": "宋代", "author": null, "themes": ["婉约", "少女", "思乡", "感伤"], "content": "帘卷曲阑独倚，江展暮天无际。泪眼不曾晴，家在吴头楚尾。数点落红乱委，扑鹿沙鸥惊起。诗句欲成时，没入苍烟丛里。"}
{"title": "薄幸·淡妆多态", "time": "宋代", "author": "贺铸", "themes": ["婉约", "爱情"], "content": "淡妆多态，更的的、频回眄睐。便认得琴心先许，与绾合欢双带。记画堂、风月逢迎、轻颦浅笑娇无奈。向睡鸭炉边，翔鸳屏里，羞把香罗偷解。自过了、烧灯后，都不见踏青挑菜。几回凭双燕，丁宁深意，往来却恨重帘碍。约何时再，正春浓酒困，人闲昼永无聊赖。厌厌睡起，犹有花梢日在。"}
{"title": "苏武慢·寒夜闻角", "time": "清代", "author": "况周颐", "themes": ["婉约", "感伤"], "content": "愁入云遥，寒禁霜重，红烛泪深人倦。情高转抑，思往难回，凄咽不成清变。风际断时，迢递天涯，但闻更点。枉教人回首，少年丝竹，玉容歌管。凭作出、百绪凄凉，凄凉惟有，花冷月闲庭院。珠帘绣幕，可有人听？听也可曾肠断？除却塞鸿，遮莫城乌，替人惊惯。料南枝明月，应减红香一半。"}
{"title": "南乡子·己巳三月自郡城归乡过区菶吾西园话旧", "time": "清代", "author": "陈洵", "themes": ["婉约", "抒情"], "content": "不用问田园，十载归来故旧欢。一笑从知春有意，篱边，三两余花向我妍。哀乐信无端，但觉吾心此处安。谁分去来乡国事，凄然，曾是承平两少年。"}
{"title": "金缕曲·丁未五月归国旋复东渡却寄沪上诸君子", "time": "清代", "author": "梁启超", "themes": ["婉约", "感慨"], "content": "丁未五月归国，旋复东渡，却寄沪上诸子。瀚海飘流燕，乍归来、依依难认，旧家庭院。惟有年时芳俦在，一例差池双剪。相对向、斜阳凄怨。欲诉奇愁无可诉，算兴亡、已惯司空见。忍抛得，泪如线。故巢似与人留恋。最多情、欲黏还坠，落泥片片。我自殷勤衔来补，珍重断红犹软。又生恐、重帘不卷。十二曲阑春寂寂，隔蓬山、何处窥人面？休更问，恨深浅。"}
{"title": "解连环·酬任公用梦窗留别石帚韵", "time": "清代", "author": "麦孟华", "themes": ["婉约", "爱情"], "content": "旅怀千结，数征鸿过尽，暮云无极。怪断肠、芳草萋萋，却绿到天涯，酿成春色。尽有轻阴，未应恨、浮云西北。祗鸾钗密约，凤屧旧尘，梦回凄忆。年华逝波渐掷。叹蓬山路阻，乌盼头白。近夕阳、处处啼鹃，更刬地乱红，暗帘愁碧。怨叶相思，待题付、西流潮汐。怕春波、载愁不去，恁生见得？"}
{"title": "点绛唇·屏却相思", "time": "清代", "author": "王国维", "themes": ["婉约", "孤独", "相思"], "content": "屏却相思，近来知道都无益。不成抛掷，梦里终相觅。醒后楼台，与梦俱明灭。西窗白，纷纷凉月，一院丁香雪。"}
{"title": "点绛唇·厚地高天", "time": "清代", "author": "王国维", "themes": ["婉约", "生活", "感慨"], "content": "厚地高天，侧身颇觉平生左，小斋如舸，自许回旋可。聊复浮生，得此须臾我。乾坤大，霜林独坐，红叶纷纷堕。"}
{"title": "鹧鸪天·只近浮名不近情", "time": "金朝", "author": "元好问", "themes": ["豪放"], "content": "只近浮名不近情。且看不饮更何成。三杯渐觉纷华远，一斗都浇块磊平。醒复醉，醉还醒。灵均憔悴可怜生。《离骚》读杀浑无味，好个诗家阮步兵！"}
{"title": "江城子·醉来长袖舞鸡鸣", "time": "金朝", "author": "元好问", "themes": ["豪放", "抒怀"], "content": "醉来长袖舞鸡鸣，短歌行，壮心惊。西北神州，依旧一新亭。三十六峰长剑在，星斗气，郁峥嵘。古来豪侠数幽并，鬓星星，竟何成！他日封侯，编简为谁青？一掬钓鱼坛上泪，风浩浩，雨冥冥。"}
{"title": "念奴娇·登石头城次东坡韵", "time": "元代", "author": "萨都剌", "themes": ["豪放", "咏史怀古", "感伤"], "content": "石头城上，望天低吴楚，眼空无物。指点六朝形胜地，惟有青山如壁。蔽日旌旗，连云樯橹，白骨纷如雪。一江南北，消磨多少豪杰。寂寞避暑离宫，东风辇路，芳草年年发。落日无人松径里，鬼火高低明灭。歌舞尊前，繁华镜里，暗换青青发。伤心千古，秦淮一片明月！"}
{"title": "沁园春·十万琼枝", "time": "清代", "author": "陈维崧", "themes": ["豪放"], "content": "十万琼枝，矫若银虬，翩如玉鲸。正困不胜烟，香浮南内；娇偏怯雨，影落西清。夹岸亭台，接天歌管，十四楼中乐太平。谁争赏？有珠珰贵戚，玉佩公卿。如今潮打孤城，只商女船头月自明。叹一夜啼乌，落花有恨；五陵石马，流水无声。寻去疑无，看来似梦，一幅生绡泪写成。携此卷，伴水天闲话，江海余生。"}
{"title": "沁园春·恨", "time": "清代", "author": "郑板桥", "themes": ["豪放", "抒怀"], "content": "花亦无知，月亦无聊，酒亦无灵。把夭桃斫断，煞他风景；鹦哥煮熟，佐我杯羹。焚砚烧书，椎琴裂画，毁尽文章抹尽名。荥阳郑，有慕歌家世，乞食风情。单寒骨相难更，笑席帽青衫太瘦生。看蓬门秋草，年年破巷，疏窗细雨，夜夜孤灯。难道天公，还箝恨口，不许长吁一两声？癫狂甚，取乌丝百幅，细写凄清。"}
{"title": "金缕曲·闷欲呼天说", "time": "清代", "author": "吴藻", "themes": ["豪放", "议论", "抒怀"], "content": "闷欲呼天说。问苍苍、生人在世，忍偏磨灭？从古难消豪气，也只书空咄咄。正自检、断肠诗阅。看到伤心翻天笑，笑公然、愁是吾家物！都并入、笔端结。英雄儿女原无别。叹千秋、收场一例，泪皆成血。待把柔情轻放下，不唱柳边风月；且整顿、铜琶铁拨。读罢《离骚》还酌酒，向大江东去歌残阕。声早遏，碧云裂。"}
{"title": "望海潮·自题小影", "time": "清代", "author": "谭嗣同", "themes": ["豪放", "感慨"], "content": "曾经沧海，又来沙漠，四千里外关河。骨相空谈，肠轮自转，回头十八年过。春梦醒来么？对春帆细雨，独自吟哦。惟有瓶花，数枝相伴不须多。寒江才脱渔蓑。剩风尘面貌，自看如何？鉴不因人，形还问影，岂缘醉后颜酡？拔剑欲高歌。有几根侠骨，禁得揉搓？忽说此人是我，睁眼细瞧科。"}
{"title": "鹧鸪天·祖国沉沦感不禁", "time": "清代", "author": "秋瑾", "themes": ["豪放"], "content": "祖国沉沦感不禁，闲来海外觅知音。金瓯已缺总须补，为国牺牲敢惜身！嗟险阻，叹飘零。关山万里作雄行。休言女子非英物，夜夜龙泉壁上鸣。"}
{"title": "调笑令·胡马", "time": "唐代", "author": "韦应物", "themes": ["豪放", "写马", "孤独"], "content": "胡马，胡马，远放燕支山下。跑沙跑雪独嘶，东望西望路迷。迷路，迷路，边草无穷日暮。"}
{"title": "生查子·三尺龙泉剑", "time": "未知", "author": null, "themes": ["豪放", "写人", "爱国"], "content": "三尺龙泉剑，匣里无人见。一张落雁弓，百支金花箭。为国竭忠贞，苦处曾征战。先望立功勋，后见君王面。"}
{"title": "水调歌头·沧浪亭", "time": "宋代", "author": "苏舜钦", "themes": ["豪放", "生活"], "content": "潇洒太湖岸，淡伫洞庭山。鱼龙隐处，烟雾深锁渺弥间。方念陶朱张翰，忽有扁舟急桨，撇浪载鲈还。落日暴风雨，归路绕汀湾。丈夫志，当景盛，耻疏闲。壮年何事憔悴，华发改朱颜。拟借寒潭垂钓，又恐鸥鸟相猜，不肯傍青纶。刺棹穿芦荻，无语看波澜。"}
{"title": "水调歌头·平生太湖上", "time": "宋代", "author": null, "themes": ["豪放", "爱国"], "content": "平生太湖上，短棹几经过。如今重到何事？愁比水云多。拟把匣中长剑，换取扁舟一叶，归去老渔蓑。银艾非吾事，丘壑已蹉跎。脍新鲈，斟美酒，起悲歌。太平生长，岂谓今日识兵戈？欲泻三江雪浪，净洗胡尘千里，不用挽天河！回首望霄汉，双泪堕清波。"}
{"title": "念奴娇·还都后诸公见追和赤壁词用韵者凡六人亦复重赋", "time": "宋代", "author": "蔡松年", "themes": ["豪放", "向往", "隐居"], "content": "离骚痛饮，笑人生佳处，能消何物。江左诸人成底事，空想岩岩青壁。五亩苍烟，一丘寒玉，岁晚忧风雪。西州扶病，至今悲感前杰。我梦卜筑萧闲，觉来岩桂，十里幽香发。嵬隗胸中冰与炭，一酌春风都灭。胜日神交，悠然得意，遗恨无毫发。古今同致，永和徒记年月。"}
{"title": "大江东去·用东坡先生韵", "time": "金朝", "author": "赵秉文", "themes": ["豪放", "忧国忧民"], "content": "秋光一片，问苍苍桂影，其中何物？一叶扁舟波万顷，四顾粘天无壁。叩枻长歌，嫦娥欲下，万里挥冰雪。京尘千丈，可能容此人杰？回首赤壁矶边，骑鲸人去，几度山花发。澹澹长空今古梦，只有归鸿明灭。我欲从公，乘风归去，散此麒麟发。三山安在，玉箫吹断明月！"}
{"title": "江月晃重山·初到嵩山时作", "time": "金朝", "author": "元好问", "themes": ["豪放", "爱国"], "content": "塞上秋风鼓角，城头落日旌旗。少年鞍马适相宜。从军乐，莫问所从谁。侯骑才通蓟北，先声已动辽西。归期犹及柳依依。春闺月，红袖不须啼。"}
{"title": "水龙吟·从商帅国器猎于南阳同仲泽鼎玉赋此", "time": "金朝", "author": "元好问", "themes": ["豪放"], "content": "少年射虎名豪，等闲赤羽千夫膳。金铃锦领，平原千骑，星流电转。路断飞潜，雾随腾沸，长围高卷。看川空谷静，旌旗动色，得意似，平生战。城月迢迢鼓角，夜如何，军中高宴，江淮草木，中原狐兔，先声自远。盖世韩彭，可能只办，寻常鹰犬。问元戎早晚，鸣鞭径去，解天山箭。"}
{"title": "长相思·汴水流", "time": "唐代", "author": "白居易", "themes": ["宋词三百首", "婉约", "山水", "女子", "相思"], "content": "汴水流，泗水流，流到瓜州古渡头。吴山点点愁。思悠悠，恨悠悠，恨到归时方始休。月明人倚楼。"}
{"title": "菩萨蛮·小山重叠金明灭", "time": "唐代", "author": "温庭筠", "themes": ["宋词三百首", "婉约", "女子", "闺怨"], "content": "小山重叠金明灭，鬓云欲度香腮雪。懒起画蛾眉，弄妆梳洗迟。照花前后镜，花面交相映。新帖绣罗襦，双双金鹧鸪。"}
{"title": "菩萨蛮·人人尽说江南好", "time": "唐代", "author": "韦庄", "themes": ["宋词三百首", "婉约", "思乡"], "content": "人人尽说江南好，游人只合江南老。春水碧于天，画船听雨眠。垆边人似月，皓腕凝霜雪。未老莫还乡，还乡须断肠。"}
{"title": "女冠子·昨夜夜半", "time": "唐代", "author": "韦庄", "themes": ["宋词三百首", "婉约", "爱情", "离别", "相思"], "content": "昨夜夜半，枕上分明梦见。语多时。依旧桃花面，频低柳叶眉。半羞还半喜，欲去又依依。觉来知是梦，不胜悲。"}
{"title": "巫山一段云·古庙依青嶂", "time": "唐代", "author": "李珣", "themes": ["宋词三百首", "婉约", "山水", "怀念"], "content": "古庙依青嶂，行宫枕碧流。水声山色锁妆楼。往事思悠悠。云雨朝还暮，烟花春复秋。啼猿何必近孤舟。行客自多愁。"}
{"title": "南乡子·乘彩舫", "time": "唐代", "author": "李珣", "themes": ["宋词三百首", "婉约", "少女"], "content": "乘彩舫，过莲塘，棹歌惊起睡鸳鸯。游女带花偎伴笑，争窈窕，竞折团荷遮晚照。"}
{"title": "鹊踏枝·谁道闲情抛弃久", "time": "五代", "author": "冯延巳", "themes": ["宋词三百首", "婉约", "人生"], "content": "谁道闲情抛掷久？每到春来，惆怅还依旧。日日花前常病酒，不辞镜里朱颜瘦。河畔青芜堤上柳，为问新愁，何事年年有？独立小桥风满袖，平林新月人归后。"}
{"title": "长命女·春日宴", "time": "五代", "author": "冯延巳", "themes": ["宋词三百首", "婉约"], "content": "春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。"}
{"title": "阮郎归·杏花疏雨洒香堤", "time": "清代", "author": "佟世南", "themes": ["婉约", "妇女", "相思"], "content": "杏花疏雨洒香堤，高楼帘幕垂。远山映水夕阳低，春愁压翠眉。芳草句，碧云辞，低徊闲自思。流莺枝上不曾啼，知君肠断时。"}
{"title": "阮郎归·柳阴庭院占风光", "time": "宋代", "author": "曾觌", "themes": ["婉约", "写鸟"], "content": "柳阴庭院占风光，呢喃清昼长。碧波新涨小池塘，双双蹴水忙。萍散漫，絮飘飏，轻盈体态狂。为怜流去落红香，衔将归画梁。"}
{"title": "青玉案·绿槐烟柳长亭路", "time": "宋代", "author": "惠洪", "themes": ["婉约", "离别", "柳树", "思念"], "content": "绿槐烟柳长亭路，恨匆忙分离去。日永如年愁难度。高城回首，暮云遮尽，目断知何处？解鞍旅舍天将暮，暗忆丁宁千万句。一寸柔肠情几许？薄衾孤枕，梦回人静，侵晓潇潇雨。"}
{"title": "风流子·茅舍槿篱溪曲", "time": "五代", "author": "孙光宪", "themes": ["婉约", "农村"], "content": "茅舍槿篱溪曲，鸡犬自南自北。菰叶长，水葓开，门外春波涨绿。听织，声促，轧轧鸣梭穿屋。"}
{"title": "黄金缕·妾本钱塘江上住", "time": "宋代", "author": "司马槱", "themes": ["婉约", "思念"], "content": "妾本钱塘江上住。花落花开，不管流年度。燕子衔将春色去，纱窗几阵黄梅雨。斜插犀梳云半吐，檀板轻敲，唱彻黄金缕。望断行云无觅处，梦回明月生南浦。"}
{"title": "如梦令·一晌凝情无语", "time": "宋代", "author": "王之道", "themes": ["婉约", "离别", "惜别"], "content": "一晌凝情无语，手捻梅花何处。倚竹不胜愁，暗想江头归路。东去东去，短艇淡烟疏雨。"}
{"title": "小重山·绿树莺啼春正浓", "time": "宋代", "author": "何大圭", "themes": ["婉约", "送别", "相思"], "content": "绿树莺啼春正浓，钗头青杏小，绿成丛。玉船风动酒鳞红。歌声咽，相见几时重？车马去匆匆，路随芳草远，恨无穷。相思只在梦魂中。今宵月，偏照小楼东。"}
{"title": "少年游·江南三月听莺天", "time": "清代", "author": "吴锡麒", "themes": ["婉约", "伤春", "时光"], "content": "江南三月听莺天，买酒莫论钱。晚笋余花，绿阴青子，春老夕阳前。欲寻旧梦前溪去，过了柳三眠。桑径人稀，吴蚕才动，寒倚一梯烟。"}
{"title": "浪淘沙·曹溪驿折桃花一枝数日零落裹花片投之涪江歌此", "time": "清代", "author": "左辅", "themes": ["婉约", "桃花", "思乡"], "content": "水软橹声柔，草绿芳洲，碧桃几树隐红楼。者是春山魂一片，招入孤舟。乡梦不曾休，惹甚闲愁？忠州过了又涪州。掷与巴江流到海，切莫回头。"}
{"title": "相见欢·年年负却花期", "time": "清代", "author": "张惠言", "themes": ["婉约", "惜春", "人生", "哲理"], "content": "年年负却花期！过春时，只合安排愁绪送春归。梅花雪，梨花月，总相思。自是春来不觉去偏知。"}
{"title": "风流子·出关见桃花", "time": "清代", "author": "张惠言", "themes": ["婉约", "边塞", "桃花", "惜春"], "content": "海风吹瘦骨，单衣冷、四月出榆关。看地尽塞垣，惊沙北走；山侵溟渤，叠障东还。人何在？柳柔摇不定，草短绿应难。一树桃花，向人独笑；颓垣短短，曲水湾湾。东风知多少？帝城三月暮，芳思都删。不为寻春较远，辜负春阑。念玉容寂寞，更无人处，经他风雨，能几多番？欲附西来驿使，寄与春看。"}
{"title": "虞美人·韶华争肯偎人住", "time": "清代", "author": "董士锡", "themes": ["婉约"], "content": "韶华争肯偎人住？已是滔滔去。西风无赖过江来，历尽千山万水几时回？秋声带叶萧萧落，莫响城头角！浮云遮月不分明，谁挽长江一洗放天青？"}
{"title": "御街行·霜风渐紧寒侵被", "time": "宋代", "author": null, "themes": ["婉约", "写鸟", "抒情", "思乡"], "content": "霜风渐紧寒侵被。听孤雁、声嘹唳。一声声送一声悲，云淡碧天如水。披衣告语：“雁儿略住，听我些儿事。塔儿南畔城儿里，第三个、桥儿外，濒河西岸小红楼，门外梧桐雕砌。请教且与，低声飞过，那里有、人人无寐。”"}
{"title": "昭君怨·春到南楼雪尽", "time": "宋代", "author": "万俟咏", "themes": ["婉约"], "content": "春到南楼雪尽。惊动灯期花信。小雨一番寒。倚阑干。莫把栏干频倚。一望几重烟水。何处是京华。暮云遮。"}
{"title": "酒泉子·空碛无边", "time": "五代", "author": "孙光宪", "themes": ["婉约", "边塞"], "content": "空碛无边，万里阳关道路。马萧萧，人去去，陇云愁。香貂旧制戎衣窄，胡霜千里白。绮罗心，魂梦隔，上高楼。"}
{"title": "一络索·送蜀守蒋龙图", "time": "宋代", "author": "陈凤仪", "themes": ["婉约", "送别", "惜别"], "content": "蜀江春色浓如雾。拥双旌归去。海棠也似别君难，一点点、啼红雨。此去马蹄何处。沙堤新路。禁林赐宴赏花时，还忆著、西楼否。"}
{"title": "水龙吟·春恨", "time": "宋代", "author": "陈亮", "themes": ["宋词三百首", "婉约", "伤春"], "content": "闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。寂寞凭高念远。向南楼、一声归雁。金钗斗草，青丝勒马，风流云散。罗绶分香，翠绡对泪，几多幽怨。正销魂，又是疏烟淡月，子规声断。"}
{"title": "蝶恋花·别范南伯", "time": "宋代", "author": "杨炎正", "themes": ["婉约", "送别"], "content": "离恨做成春夜雨。添得春江，划地东流去。弱柳系船都不住。为君愁绝听鸣橹。君到南徐芳草渡。想得寻春，依旧当年路。后夜独怜回首处。乱山遮隔无重数。"}
{"title": "夜合花·柳锁莺魂", "time": "宋代", "author": "史达祖", "themes": ["婉约", "感慨", "怀人"], "content": "柳锁莺魂，花翻蝶梦，自知愁染潘郎。轻衫未揽，犹将泪点偷藏。忘前事，怯流光，早春窥、酥雨池塘。向消凝里，梅开半面，情满徐妆。风丝一寸柔肠，曾在歌边惹恨，烛底萦香。芳机瑞锦，如何未织鸳鸯。人扶醉，月依墙，是当初、谁敢疏狂！把闲言语，花房夜久，各自思量。"}
{"title": "谒金门·闲院宇", "time": "宋代", "author": "卢祖皋", "themes": ["婉约", "惜春", "伤别"], "content": "闲院宇。独自行来行去。花片无声帘外雨。峭寒生碧树。做弄清明时序。料理春酲情绪。忆得归时停棹处。画桥看落絮。"}
{"title": "一剪梅·舟过吴江", "time": "宋代", "author": "蒋捷", "themes": ["宋词三百首", "婉约", "伤春"], "content": "一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。（渡一作：度。桥一作：娇）何日归家洗客袍？银字笙调，心字香烧。流光容易把人抛，红了樱桃，绿了芭蕉。"}
{"title": "清平乐·夏日游湖", "time": "宋代", "author": "朱淑真", "themes": ["婉约", "少女", "爱情"], "content": "恼烟撩露。留我须臾住。携手藕花湖上路。一霎黄梅细雨。娇痴不怕人猜。随群暂遣愁怀。最是分携时候，归来懒傍妆台。"}
{"title": "瑞鹧鸪·榴花五月眼边明", "time": "宋代", "author": "赵彦端", "themes": ["婉约"], "content": "榴花五月眼边明。角簟流冰午梦清。江上扁舟停画桨，云间一笑濯尘缨。主人杯酒留连意，倦客关河去住情。都付驿亭今日水，伴人东去到江城。"}
{"title": "念奴娇·书东流村壁", "time": "宋代", "author": "辛弃疾", "themes": ["婉约", "思念", "爱情"], "content": "野棠花落，又匆匆过了，清明时节。刬地东风欺客梦，一枕云屏寒怯。曲岸持觞，垂杨系马，此地曾经别。楼空人去，旧游飞燕能说。闻道绮陌东头，行人长见，帘底纤纤月。旧恨春江流不断，新恨云山千叠。料得明朝，尊前重见，镜里花难折。也应惊问：近来多少华发？"}
{"title": "浣溪沙·初夏", "time": "明代", "author": "叶小鸾", "themes": ["婉约", "女子", "相思"], "content": "香到酴醾送晚凉，荇风轻约薄罗裳。曲阑凭遍思偏长。自是幽情慵卷幌，不关春色恼人肠。误他双燕未归梁。"}
{"title": "卜算子·秋色到空闺", "time": "明代", "author": "夏完淳", "themes": ["婉约", "闺怨", "思念"], "content": "秋色到空闺，夜扫梧桐叶。谁料同心结不成，翻就相思结。十二玉阑干，风动灯明灭。立尽黄昏泪几行，一片鸦啼月。"}
{"title": "蝶恋花·旅月怀人", "time": "清代", "author": "宋琬", "themes": ["婉约", "怀人"], "content": "月去疏帘才数尺，乌鹊惊飞，一片伤心白。万里故人关塞隔，南楼谁弄梅花笛？蟋蟀灯前欺病客，清影徘徊，欲睡何由得？墙角芭蕉风瑟瑟，生憎遮掩窗儿黑。"}
{"title": "水调歌头·多景楼", "time": "宋代", "author": "陆游", "themes": ["豪放", "咏史怀古", "爱国"], "content": "江左占形胜，最数占徐州。连山如画，佳处缥渺著危楼。鼓角临风悲壮，烽火连空明灭，往事忆孙刘。千里曜戈甲，万灶宿貔貅。露沾草，风落木，岁方秋。使君宏放，谈笑洗尽古今愁。不见襄阳登览，磨灭游人无数，遗恨黯难收。叔子独千载，名与汉江流。"}
{"title": "汉宫春·初自南郑来成都作", "time": "宋代", "author": "陆游", "themes": ["豪放", "爱国"], "content": "羽箭雕弓，忆呼鹰古垒，截虎平川。吹笳暮归野帐，雪压青毡。淋漓醉墨，看龙蛇飞落蛮笺。人误许、诗情将略，一时才气超然。何事又作南来，看重阳药市，元夕灯山？花时万人乐处，欹帽垂鞭。闻歌感旧，尚时时流涕尊前。君记取、封侯事在。功名不信由天。"}
{"title": "沁园春·灵山斋庵赋时筑偃湖未成", "time": "宋代", "author": "辛弃疾", "themes": ["豪放", "山水", "抒情"], "content": "叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲，天教多事，检校长身十万松。吾庐小，在龙蛇影外，风雨声中。争先见面重重，看爽气朝来三数峰。似谢家子弟，衣冠磊落；相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水蒙蒙？"}
{"title": "西江月·遣兴", "time": "宋代", "author": "辛弃疾", "themes": ["宋词三百首", "豪放", "怀才不遇"], "content": "醉里且贪欢笑，要愁那得工夫。近来始觉古人书。信著全无是处。(著通：着)昨夜松边醉倒，问松我醉何如。只疑松动要来扶。以手推松曰去。"}
{"title": "永遇乐·京口北固亭怀古", "time": "宋代", "author": "辛弃疾", "themes": ["宋词三百首", "豪放", "咏史怀古", "爱国", "讽刺"], "content": "千古江山，英雄无觅，孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？"}
{"title": "六州歌头·寄稼轩承旨", "time": "宋代", "author": "刘过", "themes": ["豪放"], "content": "寄辛承旨。时承旨招，不赴。斗酒彘肩，风雨渡江，岂不快哉！被香山居士，约林和靖，与坡仙老，驾勒吾回。坡谓西湖，正如西子，浓抹淡妆临镜台。二公者，皆掉头不顾，只管衔杯。白云天竺去来，图画里、峥嵘楼观开。爱东西双涧，纵横水绕；两峰南北，高下云堆。逋曰不然，暗香浮动，争似孤山先探梅。须晴去，访稼轩未晚，且此徘徊。"}
{"title": "八声甘州·灵岩陪庾幕诸公游", "time": "宋代", "author": "吴文英", "themes": ["宋词三百首", "豪放", "怀古", "壮志未酬"], "content": "渺空烟、四远是何年，青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。"}
{"title": "兰陵王·丙子送春", "time": "宋代", "author": "刘辰翁", "themes": ["宋词三百首", "婉约", "豪放", "送别"], "content": "送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。春去。最谁苦。但箭雁沈边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。"}
{"title": "满江红·登黄鹤楼有感", "time": "宋代", "author": "岳飞", "themes": ["豪放", "抒怀"], "content": "遥望中原，荒烟外、许多城郭。想当年、花遮柳护，凤楼龙阁。万岁山前珠翠绕，蓬壶殿里笙歌作。到而今、铁骑满郊畿，风尘恶。兵安在？膏锋锷。民安在？填沟壑。叹江山如故，千村寥落。何日请缨提锐旅，一鞭直渡清河洛。却归来、再续汉阳游，骑黄鹤。"}
{"title": "满江红·小住京华", "time": "清代", "author": "秋瑾", "themes": ["豪放", "抒怀"], "content": "小住京华，早又是，中秋佳节。为篱下，黄花开遍，秋容如拭。四面歌残终破楚，八年风味徒思浙。苦将侬，强派作蛾眉，殊未屑！(徒思浙一作：独思浙，蛾眉一作：娥眉)身不得，男儿列。心却比，男儿烈！算平生肝胆，因人常热。俗子胸襟谁识我？英雄末路当磨折。莽红尘，何处觅知音？青衫湿！(俗子一作：俗夫，磨折一作：折磨)"}
{"title": "画鸡", "time": "明代", "author": "唐寅", "themes": ["豪放", "哲理"], "content": "头上红冠不用裁，满身雪白走将来。平生不敢轻言语，一叫千门万户开。"}
{"title": "岁除夜会乐城张少府宅", "time": "唐代", "author": "孟浩然", "themes": ["春节", "友情"], "content": "畴昔通家好，相知无间然。续明催画烛，守岁接长筵。旧曲梅花唱，新正柏酒传。客行随处乐，不见度年年。"}
{"title": "除夜作", "time": "唐代", "author": "高适", "themes": ["春节", "孤独", "思乡"], "content": "旅馆寒灯独不眠，客心何事转凄然。故乡今夜思千里，霜鬓明朝又一年。(霜鬓一作：愁鬓)"}
{"title": "临江仙·自洛阳往孟津道中作", "time": "金朝", "author": "元好问", "themes": ["豪放"], "content": "今古北邙山下路，黄尘老尽英雄。人生长恨水长东。幽怀谁共语，远目送归鸿。盖世功名将底用，从前错怨天公。浩歌一曲酒千钟。男儿行处是，未要论穷通。"}
{"title": "沁园春·答九华叶贤良", "time": "宋代", "author": "刘克庄", "themes": ["宋词三百首", "豪放", "写人"], "content": "一卷阴符，二石硬弓，百斤宝刀。更玉花骢喷，鸣鞭电抹，乌丝阑展，醉墨龙跳。牛角书生，虬髯豪客，谈笑皆堪折简招。依稀记，曾请缨系粤，草檄征辽。当年目视云霄。谁信道凄凉今折腰。怅燕然未勒，南归草草，长安不见，北望迢迢。老去胸中，有些磊块，歌罢犹须著酒浇。休休也，但帽边鬓改，镜里颜凋。"}
{"title": "水调歌头·定王台", "time": "宋代", "author": "袁去华", "themes": ["咏史怀古", "豪放", "爱国"], "content": "雄跨洞庭野，楚望古湘州。何王台殿，危基百尺自西刘。尚想霓旌千骑，依约入云歌吹，屈指几经秋。叹息繁华地，兴废两悠悠。登临处，乔木老，大江流。书生报国无地，空白九分头。一夜寒生关塞，万里云埋陵阙，耿耿恨难休。徙倚霜风里，落日伴人愁。"}
{"title": "临江仙·夜登小阁忆洛中旧游", "time": "宋代", "author": "陈与义", "themes": ["宋词三百首", "豪放", "回忆", "感伤"], "content": "忆昔午桥桥上饮，坐中多是豪英。长沟流月去无声。杏花疏影里，吹笛到天明。二十余年如一梦，此身虽在堪惊。闲登小阁看新晴。古今多少事，渔唱起三更。"}
{"title": "贺新郎·寄李伯纪丞相", "time": "宋代", "author": "张元干", "themes": ["宋词三百首", "豪放", "孤独"], "content": "曳杖危楼去。斗垂天、沧波万顷，月流烟渚。扫尽浮云风不定，未放扁舟夜渡。宿雁落、寒芦深处。怅望关河空吊影，正人间、鼻息鸣鼍鼓。谁伴我，醉中舞。十年一梦扬州路。倚高寒、愁生故国，气吞骄虏。要斩楼兰三尺剑，遗恨琵琶旧语。谩暗涩铜华尘土。唤取谪仙平章看，过苕溪、尚许垂纶否。风浩荡，欲飞举。"}
{"title": "贺新郎·送胡邦衡待制赴新州", "time": "宋代", "author": "张元干", "themes": ["宋词三百首", "豪放", "送别", "忧国忧民"], "content": "梦绕神州路。怅秋风、连营画角，故宫离黍。底事昆仑倾砥柱，九地黄流乱注。聚万落千村狐兔。天意从来高难问，况人情老易悲难诉。更南浦，送君去。凉生岸柳催残暑。耿斜河，疏星残月，断云微度。万里江山知何处？回首对床夜语。雁不到，书成谁与？目尽青天怀今古，肯儿曹恩怨相尔汝！举大白，听《金缕》。"}
{"title": "浪淘沙令·伊吕两衰翁", "time": "宋代", "author": "王安石", "themes": ["宋词三百首", "咏史怀古", "豪放"], "content": "伊吕两衰翁。历遍穷通。一为钓叟一耕佣。若使当时身不遇，老了英雄。汤武偶相逢。风虎云龙。兴王只在笑谈中。直至如今千载后，谁与争功。"}
{"title": "破阵子·四十年来家国", "time": "五代", "author": "李煜", "themes": ["宋词三百首", "豪放", "感伤"], "content": "四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。"}
{"title": "忆秦娥·箫声咽", "time": "唐代", "author": "李白", "themes": ["宋词三百首", "豪放", "女子", "思念"], "content": "箫声咽，秦娥梦断秦楼月。秦楼月，年年柳色，灞陵伤别。乐游原上清秋节，咸阳古道音尘绝。音尘绝，西风残照，汉家陵阙。"}
{"title": "梁园吟", "time": "唐代", "author": "李白", "themes": ["叙事", "豪放", "抒情"], "content": "我浮黄河去京阙，挂席欲进波连山。天长水阔厌远涉，访古始及平台间。平台为客忧思多，对酒遂作梁园歌。却忆蓬池阮公咏，因吟“渌水扬洪波”。洪波浩荡迷旧国，路远西归安可得！人生达命岂暇愁，且饮美酒登高楼。平头奴子摇大扇，五月不热疑清秋。玉盘杨梅为君设，吴盐如花皎白雪。持盐把酒但饮之，莫学夷齐事高洁。昔人豪贵信陵君，今人耕种信陵坟。荒城虚照碧山月，古木尽入苍梧云。梁王宫阙今安在？枚马先归不相待。舞影歌声散绿池，空馀汴水东流海。沉吟此事泪满衣，黄金买醉未能归。连呼五白行六博，分曹赌酒酣驰晖。歌且谣，意方远。东山高卧时起来，欲济苍生未应晚。"}
{"title": "古剑篇 / 宝剑篇", "time": "唐代", "author": "郭震", "themes": ["豪放"], "content": "君不见昆吾铁冶飞炎烟，红光紫气俱赫然。良工锻炼凡几年，铸得宝剑名龙泉。龙泉颜色如霜雪，良工咨嗟叹奇绝。琉璃玉匣吐莲花，错镂金环映明月。正逢天下无风尘，幸得周防君子身。精光黯黯青蛇色，文章片片绿龟鳞。非直结交游侠子，亦曾亲近英雄人。何言中路遭弃捐，零落漂沦古狱边。虽复尘埋无所用，犹能夜夜气冲天。"}
{"title": "送魏大从军", "time": "唐代", "author": "陈子昂", "themes": ["送别", "爱国", "豪放"], "content": "匈奴犹未灭，魏绛复从戎。怅别三河道，言追六郡雄。雁山横代北，狐塞接云中。勿使燕然上，惟留汉将功。"}
{"title": "夷门歌", "time": "唐代", "author": "王维", "themes": ["叙事", "豪放", "抒情"], "content": "七雄雄雌犹未分，攻城杀将何纷纷。秦兵益围邯郸急，魏王不救平原君。公子为嬴停驷马，执辔愈恭意愈下。亥为屠肆鼓刀人，嬴乃夷门抱关者。非但慷慨献良谋，意气兼将身命酬。向风刎颈送公子，七十老翁何所求。"}
{"title": "鹊桥仙·夜闻杜鹃", "time": "宋代", "author": "陆游", "themes": ["豪放", "人生"], "content": "茅檐人静，蓬窗灯暗，春晚连江风雨。林莺巢燕总无声，但月夜、常啼杜宇。催成清泪，惊残孤梦，又拣深枝飞去。故山犹自不堪听，况半世、飘然羁旅！"}
{"title": "贺新郎·同父见和再用韵答之", "time": "宋代", "author": "辛弃疾", "themes": ["豪放", "叙事", "抒情"], "content": "老大那堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵千钧如发。硬语盘空谁来听？记当时、只有西窗月。重进酒，换鸣瑟。事无两样人心别。问渠侬：神州毕竟，几番离合？汗血盐车无人顾，千里空收骏骨。正目断关河路绝。我最怜君中宵舞，道“男儿到死心如铁”。看试手，补天裂。"}
{"title": "水龙吟·放船千里凌波去", "time": "宋代", "author": "朱敦儒", "themes": ["豪放", "爱国", "怀古"], "content": "放船千里凌波去。略为吴山留顾。云屯水府，涛随神女，九江东注。北客翩然，壮心偏感，年华将暮。念伊嵩旧隐，巢由故友，南柯梦、遽如许。回首妖氛未扫，问人间、英雄何处。奇谋报国，可怜无用，尘昏白羽。铁锁横江，锦帆冲浪，孙郎良苦。但愁敲桂棹，悲吟梁父，泪流如雨。"}
{"title": "相见欢·金陵城上西楼", "time": "宋代", "author": "朱敦儒", "themes": ["宋词三百首", "豪放", "爱国", "怀念"], "content": "金陵城上西楼。倚清秋。万里夕阳垂地、大江流。中原乱。簪樱散。几时收。试倩悲风吹泪、过扬州。"}
{"title": "鹧鸪天·西都作", "time": "宋代", "author": "朱敦儒", "themes": ["宋词三百首", "豪放"], "content": "我是清都山水郎，天教分付与疏狂。曾批给雨支风券，累上留云借月章。诗万首，酒千觞。几曾着眼看侯王？玉楼金阙慵归去，且插梅花醉洛阳。"}
{"title": "临江仙·四海十年兵不解", "time": "宋代", "author": "陈克", "themes": ["豪放", "思念", "哀愁"], "content": "四海十年兵不解，胡尘直到江城。岁华销尽客心惊。疏髯浑似雪，衰涕欲生冰。送老薤盐何处是，我缘应在吴兴。故人相望若为情。别愁深夜雨，孤影小窗灯。"}
{"title": "点绛唇·绍兴乙卯登绝顶小亭", "time": "宋代", "author": "叶梦得", "themes": ["宋词三百首", "豪放", "抒怀"], "content": "缥缈危亭，笑谈独在千峰上。与谁同赏。万里横烟浪。老去情怀，犹作天涯想。空惆怅。少年豪放。莫学衰翁样。"}
{"title": "水调歌头·九月望日与客习射西园余偶病不能射", "time": "宋代", "author": "叶梦得", "themes": ["豪放", "爱国"], "content": "霜降碧天静，秋事促西风。寒声隐地，初听中夜入梧桐。起瞰高城回望，寥落关河千里，一醉与君同。叠鼓闹清晓，飞骑引雕弓。岁将晚，客争笑，问衰翁。平生豪气安在，沈领为谁雄。何似当筵虎士，挥手弦声响处，双雁落遥空。老矣真堪愧，回首望云中。"}
{"title": "水调歌头·秋色渐将晚", "time": "宋代", "author": "叶梦得", "themes": ["宋词三百首", "豪放", "隐居", "生活", "忧国忧民"], "content": "秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。"}
{"title": "八声甘州·寿阳楼八公山作", "time": "宋代", "author": "叶梦得", "themes": ["咏史怀古", "豪放", "感伤"], "content": "故都迷岸草，望长淮、依然绕孤城。想乌衣年少，芝兰秀发，戈戟云横。坐看骄兵南渡，沸浪骇奔鲸。转盼东流水，一顾功成。千载八公山下，尚断崖草木，遥拥峥嵘。漫云涛吞吐，无处问豪英。信劳生、空成今古，笑我来、何事怆遗情。东山老，可堪岁晚，独听桓筝。"}
{"title": "西河·大石金陵", "time": "宋代", "author": "周邦彦", "themes": ["宋词三百首", "咏史怀古", "豪放"], "content": "佳丽地。南朝盛事谁记。山围故国绕清江，髻鬓对起。怒涛寂寞打孤城，风樯遥度天际。断崖树，犹倒倚。莫愁艇子曾系。空余旧迹郁苍苍，雾沈半垒。夜深月过女墙来，赏心东望淮水。酒旗戏鼓甚处市。想依稀、王谢邻里。燕子不知何世。入寻常、巷陌人家，相对如说兴亡，斜阳里。"}
{"title": "酒泉子·长忆观潮", "time": "宋代", "author": "潘阆", "themes": ["宋词三百首", "豪放"], "content": "长忆观潮，满郭人争江上望。来疑沧海尽成空。万面鼓声中。弄潮儿向涛头立。手把红旗旗不湿。别来几向梦中看。梦觉尚心寒。"}
{"title": "念奴娇·赤壁怀古", "time": "宋代", "author": "苏轼", "themes": ["宋词三百首", "豪放", "长江", "咏史怀古", "抒怀", "怀才不遇", "人生"], "content": "大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。(樯橹一作：强虏)故国神游，多情应笑我，早生华发。人生如梦，一尊还酹江月。(人生一作：人间；尊通：樽)"}
{"title": "水调歌头·送章德茂大卿使虏", "time": "宋代", "author": "陈亮", "themes": ["宋词三百首", "议论", "豪放", "爱国"], "content": "不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东？且复穹庐拜，会向藁街逢！尧之都，舜之壤，禹之封。于中应有，一个半个耻臣戎！万里腥膻如许，千古英灵安在，磅礴几时通？胡运何须问，赫日自当中！"}
{"title": "念奴娇·登多景楼", "time": "宋代", "author": "陈亮", "themes": ["豪放"], "content": "危楼还望，叹此意、今古几人曾会？鬼设神施，浑认作、天限南疆北界。一水横陈，连岗三面，做出争雄势。六朝何事，只成门户私计？因笑王谢诸人，登高怀远，也学英雄涕。凭却长江，管不到，河洛腥膻无际。正好长驱，不须反顾，寻取中流誓。小儿破贼，势成宁问强对！(强对一作：疆场)"}
{"title": "水龙吟·过南剑双溪楼", "time": "宋代", "author": "辛弃疾", "themes": ["宋词三百首", "豪放", "山水"], "content": "举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？"}
{"title": "菩萨蛮·书江西造口壁", "time": "宋代", "author": "辛弃疾", "themes": ["宋词三百首", "豪放", "山水", "抒怀", "爱国"], "content": "郁孤台下清江水，中间多少行人泪？西北望长安，可怜无数山。青山遮不住，毕竟东流去。江晚正愁余，山深闻鹧鸪。(愁余一作：愁予)"}
{"title": "木兰花慢·席上送张仲固帅兴元", "time": "宋代", "author": "辛弃疾", "themes": ["豪放", "送别"], "content": "汉中开汉业，问此地、是耶非。想剑指三秦，君王得意，一战东归。追亡事、今不见，但山川满目泪沾衣。落日胡尘未断，西风塞马空肥。一编书是帝王师。小试去征西。更草草离筵，匆匆去路，愁满旌旗。君思我、回首处，正江涵秋影雁初飞。安得车轮四角，不堪带减腰围。"}
{"title": "水调歌头·舟次扬州和人韵", "time": "宋代", "author": "辛弃疾", "themes": ["豪放"], "content": "落日塞尘起，胡骑猎清秋。汉家组练十万，列监耸高楼。谁道投鞭飞渡，忆昔鸣髇血污，风雨佛狸愁。季子正年少，匹马黑貂裘。今老矣，搔白首，过扬州。倦游欲去江上，手种橘千头。二客东南名胜，万卷诗书事业，尝试与君谋。莫射南山虎，直觅富民侯。"}
{"title": "六州歌头·长淮望断", "time": "宋代", "author": "张孝祥", "themes": ["宋词三百首", "豪放", "爱国"], "content": "长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。"}
{"title": "水龙吟·甲辰岁寿韩南涧尚书", "time": "宋代", "author": "辛弃疾", "themes": ["豪放"], "content": "渡江天马南来，几人真是经纶手。长安父老，新亭风景，可怜依旧。夷甫诸人，神州沉陆，几曾回首。算平戎万里，功名本是，真儒事、君知否。(君知否一作：公知否)况有文章山斗。对桐阴、满庭清昼。当年堕地，而今试看，风云奔走。绿野风烟，平泉草木，东山歌酒。待他年，整顿乾坤事了，为先生寿。"}
{"title": "水调歌头·和庞佑父", "time": "宋代", "author": "张孝祥", "themes": ["宋词三百首", "豪放", "咏史怀古", "爱国", "喜悦"], "content": "雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。"}
{"title": "水调歌头·细数十年事", "time": "宋代", "author": "范成大", "themes": ["豪放", "月亮", "思乡"], "content": "细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。敛秦烟，收楚雾，熨江流。关河离合，南北依旧照清愁。想见姮娥冷眼，应笑归来霜鬓，空敝黑貂裘。酾酒问蟾兔，肯去伴沧洲？"}
{"title": "谢池春·壮岁从戎", "time": "宋代", "author": "陆游", "themes": ["豪放", "回忆", "感慨", "生活", "爱国"], "content": "壮岁从戎，曾是气吞残虏。阵云高、狼烽夜举。朱颜青鬓，拥雕戈西戍。笑儒冠、自来多误。功名梦断，却泛扁舟吴楚。漫悲歌、伤怀吊古。烟波无际，望秦关何处。叹流年、又成虚度。"}
{"title": "夜游宫·记梦寄师伯浑", "time": "宋代", "author": "陆游", "themes": ["宋词三百首", "豪放", "爱国"], "content": "雪晓清笳乱起。梦游处、不知何地。铁骑无声望似水。想关河，雁门西，青海际。睡觉寒灯里。漏声断、月斜窗纸。自许封侯在万里。有谁知，鬓虽残，心未死。"}
{"title": "朝中措·平山堂", "time": "宋代", "author": "欧阳修", "themes": ["豪放", "写人", "抒怀"], "content": "平山栏槛倚晴空，山色有无中。手种堂前垂柳，别来几度春风？文章太守，挥毫万字，一饮千钟。行乐直须年少，尊前看取衰翁。(前通：樽)"}
{"title": "西江月·顷在黄州", "time": "宋代", "author": "苏轼", "themes": ["宋词三百首", "豪放", "山水", "喜悦"], "content": "照野弥弥浅浪，横空隐隐层霄。障泥未解玉骢骄，我欲醉眠芳草。可惜一溪风月，莫教踏碎琼瑶。解鞍欹枕绿杨桥，杜宇一声春晓。"}
{"title": "酹江月·和友驿中言别", "time": "宋代", "author": "文天祥", "themes": ["豪放", "爱国"], "content": "乾坤能大，算蛟龙元不是池中物。风雨牢愁无著处，那更寒蛩四壁。横槊题诗，登楼作赋，万事空中雪。江流如此，方来还有英杰。堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。"}
{"title": "水调歌头·题剑阁", "time": "宋代", "author": "崔与之", "themes": ["豪放", "爱国", "感慨"], "content": "万里云间戍，立马剑门关。乱山极目无际，直北是长安。人苦百年涂炭，鬼哭三边锋镝，天道久应远。手写留屯奏，炯炯寸心丹。对青灯，搔白发，漏声残。老来勋业未就，妨却一身闲。梅岭绿阴青子，蒲涧清泉白石，怪我旧盟寒。烽火平安夜，归梦到家山。"}
{"title": "沁园春·丁酉岁感事", "time": "宋代", "author": "陈人杰", "themes": ["豪放", "爱国"], "content": "谁使神州，百年陆沉，青毡未还？怅晨星残月，北州豪杰；西风斜日，东帝江山。刘表坐谈，深源轻进，机会失之弹指间。伤心事，是年年冰合，在在风寒。说和说战都难，算未必江沱堪宴安。叹封侯心在，鳣鲸失水；平戎策就，虎豹当关。渠自无谋，事犹可做，更剔残灯抽剑看。麒麟阁，岂中兴人物，不画儒冠？"}
{"title": "莺啼序·重过金陵", "time": "宋代", "author": "汪元量", "themes": ["豪放", "咏史怀古", "抒怀"], "content": "金陵故都最好，有朱楼迢递。嗟倦客、又此凭高，槛外已少佳致。更落尽梨花，飞尽杨花，春也成憔悴。问青山、三国英雄，六朝奇伟。麦甸葵丘，荒台败垒。鹿豕衔枯荠。正朝打孤城，寂寞斜阳影里。听楼头、哀笳怨角，未把酒、愁心先醉。渐夜深，月满秦淮，烟笼寒水。凄凄惨惨，冷冷清清，灯火渡头市。慨商女不知兴废。隔江犹唱庭花，余音亹亹。伤心千古，泪痕如洗。乌衣巷口青芜路，认依稀、王谢旧邻里。临春结绮。可怜红粉成灰，萧索白杨风起。因思畴昔，铁索千寻，谩沈江底。挥羽扇、障西尘，便好角巾私第。清谈到底成何事。回首新亭，风景今如此。楚囚对泣何时已。叹人间、今古真儿戏。东风岁岁还来，吹入钟山，几重苍翠。"}
{"title": "高阳台·过种山即越文种墓", "time": "宋代", "author": "吴文英", "themes": ["豪放", "感慨"], "content": "帆落回潮，人归故国，山椒感慨重游。弓折霜寒，机心已堕沙鸥。灯前宝剑清风断，正五湖、雨笠扁舟。最无情，岸上闲花，腥染春愁。当时白石苍松路，解勒回玉辇，雾掩山羞。木客歌阑，青春一梦荒丘。年年古苑西风到，雁怨啼、绿水F950秋。莫登临，几树残烟，西北高楼。"}
{"title": "贺新郎·送陈真州子华", "time": "宋代", "author": "刘克庄", "themes": ["宋词三百首", "豪放", "送别"], "content": "北望神州路。试平章、这场公事，怎生分付。记得太行山百万，曾入宗爷驾驭。今把作、握蛇骑虎。君去京东豪杰喜，想投戈、下拜真吾父。谈笑里，定齐鲁。两河萧瑟惟狐兔。问当年、祖生去后，有人来否。多少新亭挥泪客，谁梦中原块土。算事业、须由人做。应笑书生心胆怯，向车中、闭置如新妇。空目送，塞鸿去。"}
{"title": "沁园春·梦孚若", "time": "宋代", "author": "刘克庄", "themes": ["豪放", "抒怀", "思念"], "content": "何处相逢，登宝钗楼，访铜雀台。唤厨人斫就，东溟鲸脍，圉人呈罢，西极龙媒。天下英雄，使君与操，余子谁堪共酒杯。车千乘，载燕南赵北，剑客奇才。饮酣画鼓如雷。谁信被晨鸡轻唤回。叹年光过尽，功名未立，书生老去，机会方来。使李将军，遇高皇帝，万户侯何足道哉。披衣起，但凄凉感旧，慷慨生哀。"}
{"title": "桂州腊夜", "time": "唐代", "author": "戎昱", "themes": ["春节", "思乡"], "content": "坐到三更尽，归仍万里赊。雪声偏傍竹，寒梦不离家。晓角分残漏，孤灯落碎花。二年随骠骑，辛苦向天涯。"}
{"title": "除夜长安客舍", "time": "唐代", "author": "欧阳詹", "themes": ["春节", "思乡"], "content": "十上书仍寝，如流岁又迁。望家思献寿，算甲恨长年。虚牖传寒柝，孤灯照绝编。谁应问穷辙，泣尽更潸然。"}
{"title": "除夜 / 巴山道中除夜书怀 / 除夜有怀", "time": "唐代", "author": "崔涂", "themes": ["唐诗三百首", "春节", "羁旅", "思乡"], "content": "迢递三巴路，羁危万里身。乱山残雪夜，孤烛异乡人。渐与骨肉远，转于僮仆亲。那堪正飘泊，明日岁华新。"}
{"title": "探芳新·吴中元日承天寺游人", "time": "宋代", "author": "吴文英", "themes": ["春节", "孤独", "思念"], "content": "九街头，正软尘润酥，雪销残溜。禊赏祇园，花艳云阴笼昼。层梯峭空麝散，拥凌波、萦翠袖。叹年端、连环转，烂漫游人如绣。肠断回廊伫久。便写意溅波，传愁蹙岫。渐没飘鸿，空惹闲情春瘦。椒杯香乾醉醒，怕西窗、人散后。暮寒深，迟回处、自攀庭柳。"}
{"title": "醉桃源·元日", "time": "宋代", "author": "吴文英", "themes": ["春节", "孤独"], "content": "五更枥马静无声。邻鸡犹怕惊。日华平晓弄春明。暮寒愁翳生。新岁梦，去年情。残宵半酒醒。春风无定落梅轻。断鸿长短亭。"}
{"title": "卖痴呆词", "time": "宋代", "author": "范成大", "themes": ["节日", "春节"], "content": "除夕更阑人不睡，厌禳钝滞迎新岁；小儿呼叫走长街，云有痴呆召人买。二物于人谁独无？就中吴侬仍有余；巷南巷北卖不得，相逢大笑相揶揄。栎翁块坐重帘下，独要买添令问价。儿云翁买不须钱，奉赊痴呆千百年。"}
{"title": "除夜", "time": "宋代", "author": "文天祥", "themes": ["节日", "春节"], "content": "乾坤空落落，岁月去堂堂；末路惊风雨，穷边饱雪霜。命随年欲尽，身与世俱忘；无复屠苏梦，挑灯夜未央。"}
{"title": "戊午元日二首", "time": "宋代", "author": "刘克庄", "themes": ["春节", "时光"], "content": "过去光阴箭离弦，河清易俟鬓难玄。再加孔子从心岁，三倍周郎破贼年。耄齿阻陪鸠杖列，瞽言曾献兽樽前。磻溪淇澳吾何敢，且学香山也自贤。败絮萧然拥病身，久疎朝谒作闲人。公卿各趁黄麾仗，宾客谁看乌角巾。菱照无情难讳老，杏梢作意已撩春。卧闻儿女夸翁健，诗句年光一样新。"}
{"title": "除夜直都厅囚系皆满日暮不得返舍因题一诗于壁", "time": "宋代", "author": "苏轼", "themes": ["春节", "人生"], "content": "除日当早归，官事乃见留。执笔对之泣，哀此系中囚。小人营糇粮，堕网不知羞。我亦恋薄禄，因循失归休。不须论贤愚，均是为食谋。谁能暂纵遣。闵默愧前修。"}
{"title": "馈岁 / 别岁 / 守岁", "time": "宋代", "author": "苏轼", "themes": ["春节", "思念"], "content": "馈岁农功各已收，岁事得相佐。为欢恐无及，假物不论货。山川随出产，贫富称小大。置盘巨鲤横，发笼双兔卧。富人事华靡，彩绣光翻座。贫者愧不能，微挚出舂磨。官居故人少，里巷佳节过。亦欲举乡风，独唱无人和。别岁故人适千里，临别尚迟迟。人行犹可复，岁行那可追！问岁安所之？远在天一涯。已逐东流水，赴海归无时。东邻酒初熟，西舍豕亦肥。且为一日欢，慰此穷年悲。勿嗟旧岁别，行与新岁辞。去去勿回顾，还君老与衰。守岁欲知垂尽岁，有似赴壑蛇。修鳞半已没，去意谁能遮？况欲系其尾，虽勤知奈何！儿童强不睡，相守夜讙哗。晨鸡且勿唱，更鼓畏添挝。坐久灯烬落，起看北斗斜。明年岂无年？心事恐蹉跎。努力尽今夕，少年犹可夸。"}
{"title": "除夜对酒赠少章", "time": "宋代", "author": "陈师道", "themes": ["春节", "抒怀"], "content": "岁晚身何托，灯前客未空。半生忧患里，一梦有无中。发短愁催白，颜衰酒借红。我歌君起舞，潦倒略相同。"}
{"title": "浣溪沙·庚申除夜", "time": "清代", "author": "纳兰性德", "themes": ["春节"], "content": "收取闲心冷处浓，舞裙犹忆柘枝红。谁家刻烛待春风。竹叶樽空翻采燕，九枝灯灺颤金虫。风流端合倚天公。"}
{"title": "正月十五夜灯", "time": "唐代", "author": "张祜", "themes": ["节日", "元宵节"], "content": "千门开锁万灯明，正月中旬动地京。三百内人连袖舞，一时天上著词声。"}
{"title": "十五夜观灯", "time": "唐代", "author": "卢照邻", "themes": ["节日", "元宵节"], "content": "锦里开芳宴，兰缸艳早年。缛彩遥分地，繁光远缀天。接汉疑星落，依楼似月悬。别有千金笑，来映九枝前。"}
{"title": "正月十五夜", "time": "唐代", "author": "苏味道", "themes": ["节日", "元宵节"], "content": "火树银花合，星桥铁锁开。暗尘随马去，明月逐人来。游伎皆秾李，行歌尽落梅。金吾不禁夜，玉漏莫相催。"}
{"title": "思越人·紫府东风放夜时", "time": "宋代", "author": "贺铸", "themes": ["宋词三百首", "元宵节", "抒怀"], "content": "紫府东风放夜时。步莲秾李伴人归。五更钟动笙歌散，十里月明灯火稀。香苒苒，梦依依。天涯寒尽减春衣。凤凰城阙知何处，寥落星河一雁飞。"}
{"title": "解语花·上元", "time": "宋代", "author": "周邦彦", "themes": ["宋词三百首", "元宵节", "抒情"], "content": "风消绛蜡，露浥红莲，灯市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。"}
{"title": "青玉案·元夕", "time": "宋代", "author": "辛弃疾", "themes": ["宋词三百首", "婉约", "元宵节", "写人"], "content": "东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。"}
{"title": "宝鼎现·春月", "time": "宋代", "author": "刘辰翁", "themes": ["婉约", "元宵节"], "content": "红妆春骑。踏月影、竿旗穿市。望不尽、楼台歌舞，习习香尘莲步底。箫声断、约彩鸾归去，未怕金吾呵醉。甚辇路、喧阗且止。听得念奴歌起。父老犹记宣和事。抱铜仙、清泪如水。还转盼、沙河多丽。滉漾明光连邸第。帘影冻、散红光成绮。月浸葡萄十里。看往来、神仙才子，肯把菱花扑碎。肠断竹马儿童，空见说、三千乐指。等多时春不归来，到春时欲睡。又说向、灯前拥髻。暗滴鲛珠坠。便当日、亲见霓裳，天上人间梦里。"}
{"title": "汴京元夕", "time": "明代", "author": "李梦阳", "themes": ["元宵节"], "content": "中山孺子倚新妆，郑女燕姬独擅场。齐唱宪王春乐府，金梁桥外月如霜。"}
{"title": "上元竹枝词", "time": "清代", "author": "符曾", "themes": ["元宵节", "食物"], "content": "桂花香馅裹胡桃，江米如珠井水淘。见说马家滴粉好，试灯风里卖元宵。"}
{"title": "元夕无月", "time": "清代", "author": "丘逢甲", "themes": ["元宵节", "月亮"], "content": "满城灯市荡春烟，宝月沉沉隔海天。看到六鳌仙有泪，神山沦没已三年！三年此夕月无光，明月多应在故乡。欲向海天寻月去，五更飞梦渡鲲洋。"}
{"title": "京都元夕", "time": "金朝", "author": "元好问", "themes": ["元宵节", "游玩"], "content": "袨服华妆着处逢，六街灯火闹儿童。长衫我亦何为者，也在游人笑语中。"}
{"title": "元夕二首", "time": "明代", "author": "王守仁", "themes": ["元宵节", "怀念"], "content": "故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸第集，重闱应念一身遥。去年今日卧燕台，铜鼓中宵隐地雷。月傍苑楼灯影暗，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。"}
{"title": "古蟾宫·元宵", "time": "明代", "author": "王磐", "themes": ["元宵节", "同情", "人民", "生活"], "content": "听元宵，往岁喧哗，歌也千家，舞也千家。听元宵，今岁嗟呀，愁也千家，怨也千家。那里有闹红尘香车宝马？祗不过送黄昏古木寒鸦。诗也消乏，酒也消乏，冷落了春风，憔悴了梅花。"}
{"title": "元宵饮陶总戎家二首", "time": "明代", "author": "赵时春", "themes": ["元宵节"], "content": "将坛醇酒冰浆细，元夜邀宾灯火新。直待清霄寒吐月，休教白发老侵人。香翻桂影烛光薄，红沁榆阶宝靥匀。群品欣欣增气色，太平依旧独闲身。"}
{"title": "鹧鸪天·元宵后独酌", "time": "明代", "author": "杨慎", "themes": ["婉约", "元宵节", "思乡"], "content": "千点寒梅晓角中，一番春信画楼东。收灯庭院迟迟月，落索秋千翦翦风。鱼雁杳，水云重，异乡节序恨匆匆。当歌幸有金陵子，翠斝清尊莫放空。"}
{"title": "金菊对芙蓉·上元", "time": "清代", "author": "纳兰性德", "themes": ["节日", "元宵节", "抒怀", "思念"], "content": "金鸭消香，银虬泻水，谁家夜笛飞声。正上林雪霁，鸳甃晶莹。鱼龙舞罢香车杳，剩尊前、袖掩吴绫。狂游似梦，而今空记，密约烧灯。追念往事难凭。叹火树星桥，回首飘零。但九逵烟月，依旧笼明。楚天一带惊烽火，问今宵、可照江城。小窗残酒，阑珊灯灺，别自关情。"}
{"title": "寒食 / 寒食日即事", "time": "唐代", "author": "韩翃", "themes": ["唐诗三百首", "寒食节", "讽刺"], "content": "春城无处不飞花，寒食东风御柳斜。日暮汉宫传蜡烛，轻烟散入五侯家。"}
{"title": "寒食寄京师诸弟", "time": "唐代", "author": "韦应物", "themes": ["寒食节", "孤独", "思念"], "content": "雨中禁火空斋冷，江上流莺独坐听。把酒看花想诸弟，杜陵寒食草青青。"}
{"title": "寒食", "time": "唐代", "author": "孟云卿", "themes": ["寒食节", "思乡"], "content": "二月江南花满枝，他乡寒食远堪悲。贫居往往无烟火，不独明朝为子推。"}
{"title": "和宋之问寒食题临江驿", "time": "唐代", "author": null, "themes": ["寒食节", "感伤"], "content": "闻道山阴会，仍为火忌辰。途中甘弃日，江上苦伤春。流水翻催泪，寒灰更伴人。丹心终不改，白发为谁新。"}
{"title": "寒食江州满塘驿", "time": "唐代", "author": "宋之问", "themes": ["寒食节", "伤怀", "思乡"], "content": "去年上巳洛桥边，今年寒食庐山曲。遥怜巩树花应满，复见吴洲草新绿。吴洲春草兰杜芳，感物思归怀故乡。驿骑明朝发何处？猿声今夜断君肠。"}
{"title": "长安寒食", "time": "唐代", "author": "邵谒", "themes": ["寒食节", "讽刺", "郊游"], "content": "春日照九衢。春风媚罗绮。万骑出都门，拥在香尘里。莫辞吊枯骨，千载长如此。安知今日身，不是昔时鬼。但看平地游，亦见摧辀死。"}
{"title": "途中寒食题黄梅临江驿寄崔融", "time": "唐代", "author": "宋之问", "themes": ["寒食节", "思乡"], "content": "马上逢寒食，愁中属暮春。可怜江浦望，不见洛阳人。北极怀明主，南溟作逐臣。故园肠断处，日夜柳条新。"}
{"title": "祝英台近·春日客龟溪游废园", "time": "宋代", "author": "吴文英", "themes": ["寒食节", "思乡"], "content": "采幽香，巡古苑，竹冷翠微路。斗草溪根，沙印小莲步。自怜两鬓清霜，一年寒食，又身在、云山深处。昼闲度。因甚天也悭春，轻阴便成雨。绿暗长亭，归梦趁飞絮。有情花影阑干，莺声门径，解留我、霎时凝伫。"}
{"title": "西子妆慢·湖上清明薄游", "time": "宋代", "author": "吴文英", "themes": ["寒食节"], "content": "流水麹尘，艳阳醅酒，画舸游情如雾。笑拈芳草不知名，乍凌波、断桥西堍。垂杨漫舞。总不解、将春系住。燕归来，问彩绳纤手，如今何许。欢盟误。一箭流光，又趁寒食去。不堪衰鬓著飞花，傍绿阴、冷烟深树。玄都秀句。记前度、刘郎曾赋。最伤心、一片孤山细雨。"}
{"title": "沁园春·寒食郓州道中", "time": "宋代", "author": "谢枋得", "themes": ["寒食节", "思乡", "爱国"], "content": "十五年来，逢寒食节，皆在天涯。叹雨濡露润，还思宰柏，风柔日媚，羞看飞花。麦饭纸钱，只鸡斗酒，几误林间噪喜鸦。天笑道，此不由乎我，也不由他。鼎中炼熟丹砂。把紫府清都作一家。想前人鹤驭，常游绛阙，浮生蝉蜕，岂恋黄沙。帝命守坟，王令修墓，男子正当如是邪。又何必，待过家上冢，书锦荣华。"}
{"title": "寒食", "time": "宋代", "author": "张镃", "themes": ["寒食节"], "content": "地僻人稀到，檐虚燕未过。清愁诗酒少，寒食雨风多。名字因农具，襟怀属钓蓑。莫惊时节换，安分看如何。"}
{"title": "清明节郭侍御偶与李侍御、孔校书、王秀才游开化寺卧病", "time": "唐代", "author": "崔元翰", "themes": ["清明节"], "content": "山色入层城，钟声临复岫。乘闲息边事，探异怜春候。曲阁下重阶，回廊遥对霤。石间花遍落，草上云时覆。钻火见樵人，饮泉逢野兽。道情亲法侣，时望登朝右。执宪纠奸邪，刊书正讹谬。茂才当时选，公子生人秀。赠答继篇章，欢娱重朋旧。垂帘独衰疾，击缶酬金奏。"}
{"title": "清明日", "time": "唐代", "author": "温庭筠", "themes": ["清明节"], "content": "清娥画扇中，春树郁金红。出犯繁花露，归穿弱柳风。马骄偏避幰，鸡骇乍开笼。柘弹何人发，黄鹂隔故宫。"}
{"title": "清明日园林寄友人", "time": "唐代", "author": "贾岛", "themes": ["清明节"], "content": "今日清明节，园林胜事偏。晴风吹柳絮，新火起厨烟。杜草开三径，文章忆二贤。几时能命驾，对酒落花前。"}
{"title": "鹤冲天·清明天气", "time": "宋代", "author": "杜安世", "themes": ["清明节", "女子", "闺怨"], "content": "清明天气。永日愁如醉。台榭绿阴浓。薰风细。燕子巢方就，盆池小，新荷蔽。恰是逍遥际。单夹衣裳，半栊软玉肌体。石榴美艳，一撮红绡比。窗外数修篁，寒相倚。有个关心处，难相见、空凝睇。行坐深闺里。懒更妆梳，自知新来憔悴。"}
{"title": "清江引·清明日出游", "time": "明代", "author": "王磐", "themes": ["清明节"], "content": "问西楼禁烟何处好？绿野晴天道。马穿杨柳嘶，人倚秋千笑，探莺花总教春醉倒。"}
{"title": "清明呈馆中诸公", "time": "元代", "author": "高启", "themes": ["清明节", "思乡"], "content": "新烟着柳禁垣斜，杏酪分香俗共夸。白下有山皆绕郭，清明无客不思家。卞侯墓下迷芳草，卢女门前映落花。喜得故人同待诏，拟沽春酒醉京华。"}
{"title": "清明日对酒", "time": "宋代", "author": "高翥", "themes": ["清明节", "感伤", "相思"], "content": "南北山头多墓田，清明祭扫各纷然。纸灰飞作白蝴蝶，泪血染成红杜鹃。日落狐狸眠冢上，夜归儿女笑灯前。人生有酒须当醉，一滴何曾到九泉。"}
{"title": "清明日独酌", "time": "宋代", "author": "王禹偁", "themes": ["清明节"], "content": "一郡官闲唯副使，一年冷节是清明。春来春去何时尽，闲恨闲愁触处生。漆燕黄鹂夸舌健，柳花榆荚斗身轻。脱衣换得商山酒，笑把离骚独自倾。"}
{"title": "壬戌清明作", "time": "清代", "author": "屈大均", "themes": ["清明节", "抒怀", "壮志未酬"], "content": "朝作轻寒暮作阴，愁中不觉已春深。落花有泪因风雨，啼鸟无情自古今。故国江山徒梦寐，中华人物又销沉。龙蛇四海归无所，寒食年年怆客心。"}
{"title": "踏莎美人·清明", "time": "清代", "author": "纳兰性德", "themes": ["清明节", "郊游", "抒情", "愁闷"], "content": "拾翠归迟，踏春期近，香笺小迭邻姬讯。樱桃花谢已清明，何事绿鬟斜亸、宝钗横。浅黛双弯，柔肠几寸，不堪更惹其他恨。晓窗窥梦有流莺，也觉个侬憔悴、可怜生。"}
{"title": "七夕曲", "time": "唐代", "author": "王建", "themes": ["七夕节", "怀念"], "content": "河边独自看星宿，夜织天丝难接续。抛梭振镊动明珰，为有秋期眠不足。遥愁今夜河水隔，龙驾车辕鹊填石。流苏翠帐星渚间，环佩无声灯寂寂。两情缠绵忽如故。复畏秋风生晓路。幸回郎意且斯须，一年中别今始初。明星未出少停车。"}
{"title": "早秋京口旅泊章侍御寄书相问因以赠之时七夕", "time": "唐代", "author": "李嘉祐", "themes": ["七夕节"], "content": "移家避寇逐行舟，厌见南徐江水流。吴越征徭非旧日，秣陵凋弊不宜秋。千家闭户无砧杵，七夕何人望斗牛。只有同时骢马客，偏宜尺牍问穷愁。"}
{"title": "七夕曝衣篇", "time": "唐代", "author": "沈佺期", "themes": ["七夕节"], "content": "君不见昔日宜春太液边，披香画阁与天连。灯火灼烁九微映，香气氛氲百和然。此夜星繁河正白，人传织女牵牛客。宫中扰扰曝衣楼，天上娥娥红粉席。曝衣何许曛半黄，宫中彩女提玉箱。珠履奔腾上兰砌，金梯宛转出梅梁。绛河里，碧烟上，双花伏兔画屏风，四子盘龙擎斗帐。舒罗散縠云雾开，缀玉垂珠星汉回。朝霞散彩羞衣架，晚月分光劣镜台。上有仙人长命绺，中看玉女迎欢绣。玳瑁帘中别作春，珊瑚窗里翻成昼。椒房金屋宠新流，意气骄奢不自由。汉文宜惜露台费，晋武须焚前殿裘。"}
{"title": "同赋山居七夕", "time": "唐代", "author": "李峤", "themes": ["写山", "七夕节"], "content": "明月青山夜，高天白露秋。花庭开粉席，云岫敞针楼。石类支机影，池似泛槎流。暂惊河女鹊，终狎野人鸥。"}
{"title": "他乡七夕", "time": "唐代", "author": "孟浩然", "themes": ["七夕节", "思乡"], "content": "他乡逢七夕，旅馆益羁愁。不见穿针妇，空怀故国楼。绪风初减热，新月始临秋。谁忍窥河汉，迢迢问斗牛。"}
{"title": "辛未七夕", "time": "唐代", "author": "李商隐", "themes": ["七夕节", "孤独"], "content": "恐是仙家好别离，故教迢递作佳期。由来碧落银河畔，可要金风玉露时。清漏渐移相望久，微云未接过来迟。岂能无意酬乌鹊，惟与蜘蛛乞巧丝。"}
{"title": "壬申七夕", "time": "唐代", "author": "李商隐", "themes": ["七夕节"], "content": "已驾七香车，心心待晓霞。风轻惟响珮，日薄不嫣花。桂嫩传香远，榆高送影斜。成都过卜肆，曾妒识灵槎。"}
{"title": "浣溪沙·七夕年年信不违", "time": "唐代", "author": "毛文锡", "themes": ["七夕节", "女子"], "content": "七夕年年信不违，银河清浅白云微，蟾光鹊影伯劳飞。每恨蟪蛄怜婺女，几回娇妒下鸳机，今宵嘉会两依依。"}
{"title": "迢迢牵牛星", "time": "两汉", "author": null, "themes": ["古诗三百首", "古诗十九首", "七夕节", "离别"], "content": "迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨；河汉清且浅，相去复几许！盈盈一水间，脉脉不得语。"}
{"title": "二郎神·炎光谢", "time": "宋代", "author": "柳永", "themes": ["七夕节", "向往", "爱情"], "content": "炎光谢。过暮雨、芳尘轻洒。乍露冷风清庭户，爽天如水，玉钩遥挂。应是星娥嗟久阻，叙旧约、飙轮欲驾。极目处、微云暗度，耿耿银河高泻。闲雅。须知此景，古今无价。运巧思、穿针楼上女，抬粉面、云鬟相亚。钿合金钗私语处，算谁在、回廊影下。愿天上人间，占得欢娱，年年今夜。"}
{"title": "鹊桥仙·七夕送陈令举", "time": "宋代", "author": "苏轼", "themes": ["七夕节", "送别", "友情"], "content": "缑山仙子，高情云渺，不学痴牛騃女。凤箫声断月明中，举手谢、时人欲去。客槎曾犯，银河微浪，尚带天风海雨。相逢一醉是前缘，风雨散、飘然何处。"}
{"title": "秋蕊香·七夕", "time": "宋代", "author": "吴文英", "themes": ["七夕节", "孤独"], "content": "懒浴新凉睡早。雪靥酒红微笑。倚楼起把绣针小。月冷波光梦觉。怕闻井叶西风到。恨多少。粉河不语堕秋晓。云雨人间未了。"}
{"title": "步蟾宫·闰六月七夕", "time": "清代", "author": "顾贞观", "themes": ["七夕节", "婉约"], "content": "玉纤暗数佳期近，已到也、忽生幽恨。恨无端、添叶与青梧，倒减却、黄杨一寸。天公定亦怜娇俊，念儿女，经年愁损。早收回、溽暑换清商，翻借作，兰秋重闰。"}
{"title": "凤栖梧·甲辰七夕", "time": "宋代", "author": "吴文英", "themes": ["七夕节", "思念"], "content": "开过南枝花满院。新月西楼，相约同针线。高树数声蝉送晚。归家梦向斜阳断。夜色银河情一片。轻帐偷欢，银烛罗屏怨。陈迹晓风吹雾散。鹤钩空带蛛丝卷。"}
{"title": "喜春来·七夕", "time": "元代", "author": null, "themes": ["七夕节"], "content": "天孙一夜停机暇，人世千家乞巧忙，想双星心事密话头长。七月七，回首笑三郎。"}
{"title": "七夕歌", "time": "宋代", "author": "张耒", "themes": ["七夕节", "叙事", "爱情"], "content": "人间一叶梧桐飘，蓐收行秋回斗杓。神宫召集役灵鹊，直渡天河云作桥。桥东美人天帝子，机杼年年劳玉指。织成云雾紫绡衣，辛苦无欢容不理。帝怜独居无与娱，河西嫁得牵牛夫。自从嫁后废织纴，绿鬓云鬟朝暮梳。贪欢不归天帝怒，谪归却踏来时路。但令一岁一相逢，七月七日河边渡。别多会少知奈何，却忆从前恩爱多。匆匆离恨说不尽，烛龙已驾随羲和。河边灵官晓催发，令严不管轻离别。空将泪作雨滂沱，泪痕有尽愁无歇。寄言织女若休叹，天地无情会相见。犹胜嫦娥不嫁人，夜夜孤眠广寒殿。"}
{"title": "南乡子·端午", "time": "宋代", "author": "李之仪", "themes": ["端午节", "孤独"], "content": "小雨湿黄昏。重午佳辰独掩门。巢燕引雏浑去尽，销魂。空向梁间觅宿痕。客舍宛如村。好事无人载一樽。唯有莺声知此恨，殷勤。恰似当时枕上闻。"}
{"title": "南歌子·游赏", "time": "宋代", "author": "苏轼", "themes": ["端午节", "抒情"], "content": "山与歌眉敛，波同醉眼流。游人都上十三楼。不羡竹西歌吹、古扬州。菰黍连昌歜，琼彝倒玉舟。谁家水调唱歌头。声绕碧山飞去、晚云留。"}
{"title": "渔家傲·五月榴花妖艳烘", "time": "宋代", "author": "欧阳修", "themes": ["端午节", "女子", "生活"], "content": "五月榴花妖艳烘。绿杨带雨垂垂重。五色新丝缠角粽。金盘送。生绡画扇盘双凤。正是浴兰时节动。菖蒲酒美清尊共。叶里黄骊时一弄。犹瞢忪。等闲惊破纱窗梦。"}
{"title": "端午", "time": "唐代", "author": "文秀", "themes": ["端午节", "抒怀"], "content": "节分端午自谁言，万古传闻为屈原。堪笑楚江空渺渺，不能洗得直臣冤。"}
{"title": "同州端午", "time": "唐代", "author": "殷尧藩", "themes": ["端午节"], "content": "鹤发垂肩尺许长，离家三十五端阳。儿童见说深惊讶，却问何方是故乡。"}
{"title": "端午日礼部宿斋有衣服彩结之贶以诗还答", "time": "唐代", "author": "权德舆", "themes": ["端午节"], "content": "良辰当五日，偕老祝千年。彩缕同心丽，轻裾映体鲜。寂寥斋画省，款曲擘香笺。更想传觞处，孙孩遍目前。"}
{"title": "端午日", "time": "唐代", "author": "殷尧藩", "themes": ["端午节", "人生"], "content": "少年佳节倍多情，老去谁知感慨生；不效艾符趋习俗，但祈蒲酒话升平。鬓丝日日添白头，榴锦年年照眼明；千载贤愚同瞬息，几人湮没几垂名。"}
{"title": "竞渡歌", "time": "唐代", "author": "张建封", "themes": ["端午节"], "content": "五月五日天晴明，杨花绕江啼晓莺。使君未出郡斋外，江上早闻齐和声。使君出时皆有准，马前已被红旗引。两岸罗衣破晕香，银钗照日如霜刃。鼓声三下红旗开，两龙跃出浮水来。棹影斡波飞万剑，鼓声劈浪鸣千雷。鼓声渐急标将近，两龙望标目如瞬。坡上人呼霹雳惊，竿头彩挂虹蜺晕。前船抢水已得标，后船失势空挥桡。疮眉血首争不定，输岸一朋心似烧。只将输赢分罚赏，两岸十舟五来往。须臾戏罢各东西，竞脱文身请书上。吾今细观竞渡儿，何殊当路权相持。不思得岸各休去，会到摧车折楫时。"}
{"title": "端午日赐衣", "time": "唐代", "author": "杜甫", "themes": ["端午节", "感恩"], "content": "宫衣亦有名，端午被恩荣。细葛含风软，香罗叠雪轻。自天题处湿，当暑著来清。意内称长短，终身荷圣情。"}
{"title": "竞渡诗 / 及第后江宁观竞渡寄袁州剌史成应元", "time": "唐代", "author": "卢肇", "themes": ["怀念", "端午节"], "content": "石溪久住思端午，馆驿楼前看发机。鼙鼓动时雷隐隐，兽头凌处雪微微。冲波突出人齐譀，跃浪争先鸟退飞。向道是龙刚不信，果然夺得锦标归。"}
{"title": "浣溪沙·端午", "time": "宋代", "author": "苏轼", "themes": ["端午节"], "content": "轻汗微微透碧纨，明朝端午浴芳兰。流香涨腻满晴川。彩线轻缠红玉臂，小符斜挂绿云鬟。佳人相见一千年。"}
{"title": "澡兰香·淮安重午", "time": "宋代", "author": "吴文英", "themes": ["端午节", "思念"], "content": "盘丝系腕，巧篆垂簪，玉隐绀纱睡觉。银瓶露井，彩箑云窗，往事少年依约。为当时曾写榴裙，伤心红绡褪萼。黍梦光阴，渐老汀洲烟蒻。莫唱江南古调，怨抑难招，楚江沉魄。薰风燕乳，暗雨梅黄，午镜澡兰帘幕。念秦楼也拟人归，应剪菖蒲自酌。但怅望、一缕新蟾，随人天角。"}
{"title": "减字木兰花·竞渡", "time": "宋代", "author": "黄裳", "themes": ["宋词三百首", "端午节", "生活"], "content": "红旗高举。飞出深深杨柳渚。鼓击春雷。直破烟波远远回。欢声震地。惊退万人争战气。金碧楼西。衔得锦标第一归。"}
{"title": "乙卯重五诗", "time": "宋代", "author": "陆游", "themes": ["端午节"], "content": "重五山村好，榴花忽已繁。粽包分两髻，艾束著危冠。旧俗方储药，羸躯亦点丹。日斜吾事毕，一笑向杯盘。"}
{"title": "屈原塔", "time": "宋代", "author": "苏轼", "themes": ["端午节", "怀古"], "content": "楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。"}
{"title": "小重山·端午", "time": "元代", "author": "舒頔", "themes": ["端午节", "感伤"], "content": "碧艾香蒲处处忙。谁家儿共女，庆端阳。细缠五色臂丝长。空惆怅，谁复吊沅湘。往事莫论量。千年忠义气，日星光。离骚读罢总堪伤。无人解，树转午阴凉。"}
{"title": "望月怀远 / 望月怀古", "time": "唐代", "author": "张九龄", "themes": ["唐诗三百首", "月亮", "中秋节", "思乡", "思念"], "content": "海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。"}
{"title": "八月十五夜赠张功曹", "time": "唐代", "author": "韩愈", "themes": ["唐诗三百首", "中秋节", "抒怀"], "content": "纤云四卷天无河，清风吹空月舒波。沙平水息声影绝，一杯相属君当歌。君歌声酸辞且苦，不能听终泪如雨。洞庭连天九疑高，蛟龙出没猩鼯号。十生九死到官所，幽居默默如藏逃。下床畏蛇食畏药，海气湿蛰熏腥臊。昨者州前捶大鼓，嗣皇继圣登夔皋。赦书一日行万里，罪从大辟皆除死。迁者追回流者还，涤瑕荡垢清朝班。州家申名使家抑，坎轲只得移荆蛮。判司卑官不堪说，未免捶楚尘埃间。同时辈流多上道，天路幽险难追攀。君歌且休听我歌，我歌今与君殊科。一年明月今宵多，人生由命非由他。有酒不饮奈明何。"}
{"title": "水调歌头·中秋", "time": "宋代", "author": "米芾", "themes": ["中秋节", "抒情"], "content": "砧声送风急，蟠蟀思高秋。我来对景，不学宋玉解悲愁。收拾凄凉兴况，分付尊中醽醁，倍觉不胜幽。自有多情处，明月挂南楼。怅襟怀，横玉笛，韵悠悠。清时良夜，借我此地倒金瓯。可爱一天风物，遍倚阑干十二，宇宙若萍浮。醉困不知醒，欹枕卧江流。"}
{"title": "浣溪沙·中秋坐上十八客", "time": "宋代", "author": "张孝祥", "themes": ["中秋节", "喜悦"], "content": "同是瀛洲册府仙。只今聊结社中莲。胡笳按拍酒如川。唤起封姨清晚景，更将荔子荐新圆。从今三夜看婵娟。"}
{"title": "菩萨蛮·何须急管吹云暝", "time": "宋代", "author": "高观国", "themes": ["中秋节", "赞美"], "content": "何须急管吹云暝，高寒滟滟开金饼。今夕不登楼，一年空过秋。桂花香雾冷，梧叶西风影。客醉倚河桥，清光愁玉箫。"}
{"title": "齐天乐·中秋宿真定驿", "time": "宋代", "author": "史达祖", "themes": ["中秋节", "相思", "友情"], "content": "西风来劝凉云去，天东放开金镜。照野霜凝，入河桂湿，一一冰壶相映。殊方路永。更分破秋光，尽成悲镜。有客踌躇，古庭空自吊孤影。江南朋旧在许，也能怜天际，诗思谁领？梦断刀头，书开虿尾，别有相思随定。忧心耿耿。对风鹊残枝，露蛩荒井。斟酌姮娥，九秋宫殿冷。"}
{"title": "中秋", "time": "唐代", "author": "李朴", "themes": ["中秋节", "月亮"], "content": "皓魄当空宝镜升，云间仙籁寂无声。平分秋色一轮满，长伴云衢千里明。狡兔空从弦外落，妖蟆休向眼前生。灵槎拟约同携手，更待银河彻底清。"}
{"title": "八月十五夜桃源玩月", "time": "唐代", "author": "刘禹锡", "themes": ["中秋节", "抒怀"], "content": "尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动悠然一顾中，天高地平千万里。少君引我升玉坛，礼空遥请真仙官。云拼欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再并，他年此日应惆怅。"}
{"title": "癸未八月十四日至十六夜月色皆佳", "time": "宋代", "author": "曾几", "themes": ["中秋节", "思乡"], "content": "年年岁岁望中秋，岁岁年年雾雨愁。凉月风光三夜好，老夫怀抱一生休。明时谅费银河洗，缺处应须玉斧修。京洛胡尘满人眼，不知能似浙江不。"}
{"title": "满江红·中秋夜潮", "time": "宋代", "author": "史达祖", "themes": ["豪迈", "中秋节", "写水", "月亮"], "content": "万水归阴，故潮信盈虚因月。偏只到、凉秋半破，斗成双绝。有物指磨金镜净，何人拏攫银河决？想子胥今夜见嫦娥，沉冤雪。光直下，蛟龙穴；声直上，蟾蜍窟。对望中天地，洞然如刷。激气已能驱粉黛，举杯便可吞吴越。待明朝说似与儿曹，心应折！"}
{"title": "霜花腴·重阳前一日泛石湖", "time": "宋代", "author": "吴文英", "themes": ["重阳节", "回忆"], "content": "翠微路窄，醉晚风、凭谁为整欹冠。霜饱花腴，烛消人瘦，秋光作也都难。病怀强宽。恨雁声、偏落歌前。记年时、旧宿凄凉，暮烟秋雨野桥寒。妆靥鬓英争艳，度清商一曲，暗坠金蝉。芳节多阴，兰情稀会，晴晖称拂吟笺。更移画船。引佩环、邀下婵娟。算明朝、未了重阳，紫萸应耐看。"}
{"title": "大有·九日", "time": "宋代", "author": "潘希白", "themes": ["重阳节", "抒怀"], "content": "戏马台前，采花篱下，问岁华、还是重九。恰归来、南山翠色依旧。帘栊昨夜听风雨，都不似、登临时候。一片宋玉情怀，十分卫郎清瘦。红萸佩、空对酒。砧杆动微寒，暗欺罗袖。秋已无多，早是败荷衰柳。强整帽檐欹侧，曾经向、天涯搔首。几回忆，故国莼鲈，霜前雁後。"}
{"title": "行香子·天与秋光", "time": "宋代", "author": "李清照", "themes": ["重阳节", "思念"], "content": "天与秋光，转转情伤，探金英知近重阳。薄衣初试，绿蚁新尝，渐一番风，一番雨，一番凉。黄昏院落，凄凄惶惶，酒醒时往事愁肠。那堪永夜，明月空床。闻砧声捣，蛩声细，漏声长。"}
{"title": "水调歌头·隐括杜牧之齐山诗", "time": "宋代", "author": "朱熹", "themes": ["重阳节", "人生", "哲理"], "content": "江水侵云影，鸿雁欲南飞。携壶结客，何处空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。"}
{"title": "九月九日玄武山旅眺", "time": "唐代", "author": "卢照邻", "themes": ["重阳节", "思乡"], "content": "九月九日眺山川，归心归望积风烟。他乡共酌金花酒，万里同悲鸿雁天。"}
{"title": "九日", "time": "明代", "author": "文森", "themes": ["重阳节", "思乡"], "content": "三载重阳菊，开时不在家。何期今日酒，忽对故园花。野旷云连树，天寒雁聚沙。登临无限意，何处望京华。"}
{"title": "九日登长城关楼", "time": "明代", "author": "王琼", "themes": ["重阳节"], "content": "危楼百尺跨长城，雉堞秋高气肃清。绝塞平川开堑垒，排空斥堠扬旗旌。已闻胡出河南境，不用兵屯细柳营。极喜御戎全上策，倚栏长啸晚烟横。"}
{"title": "九日和韩魏公", "time": "宋代", "author": "苏洵", "themes": ["重阳节", "怀才不遇"], "content": "晚岁登门最不才，萧萧华发映金罍。不堪丞相延东阁，闲伴诸儒老曲台。佳节久从愁里过，壮心偶傍醉中来。暮归冲雨寒无睡，自把新诗百遍开。"}
{"title": "九日闲居·并序", "time": "魏晋", "author": "陶渊明", "themes": ["重阳节", "人生"], "content": "余闲居，爱重九之名。秋菊盈园，而持醪靡由，空服九华，寄怀于言。世短意常多，斯人乐久生。日月依辰至，举俗爱其名。露凄暄风息，气澈天象明。往燕无遗影，来雁有余声。酒能祛百虑，菊解制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。栖迟固多娱，淹留岂无成。"}
{"title": "九月九日登长城关", "time": "明代", "author": "石茂华", "themes": ["重阳节", "抒怀", "思乡"], "content": "朔风万里入衣多，嘹呖寒空一雁过。鱼泽滩头嘶猎马，省嵬城畔看黄河。香醪欲醉茱萸节，壮志还为出塞歌。骋望因高云外尽，乡关回首愧烟萝。"}
{"title": "九日登高台寺", "time": "清代", "author": null, "themes": ["重阳节", "赏花", "抒怀"], "content": "万里秋光客兴赊，同人九日惜年华。台高不尽看枫叶，院净何须坐菊花。对酒披襟形独放，凭风落帽笑谁加。诗成合座皆珠玉，归去迟迟满落霞。"}
{"title": "满庭芳·客中九日", "time": "元代", "author": "张可久", "themes": ["重阳节"], "content": "乾坤俯仰，贤愚醉醒，今古兴亡。剑花寒，夜坐归心壮，又是他乡。九日明朝酒香，一年好景橙黄。龙山上，西风树响，吹老鬓毛霜。"}
{"title": "清平乐·将愁不去", "time": "清代", "author": "纳兰性德", "themes": ["节日", "重阳节", "抒情", "愁绪", "感伤"], "content": ""}
{"title": "九日送别", "time": "唐代", "author": "王之涣", "themes": ["重阳节", "离别"], "content": "蓟庭萧瑟故人稀，何处登高且送归。今日暂同芳菊酒，明朝应作断蓬飞。"}
{"title": "九日寄岑参", "time": "唐代", "author": "杜甫", "themes": ["重阳节", "怀人"], "content": "出门复入门，两脚但如旧。所向泥活活，思君令人瘦。沉吟坐西轩，饮食错昏昼。寸步曲江头，难为一相就。吁嗟呼苍生，稼穑不可救。安得诛云师，畴能补天漏。大明韬日月，旷野号禽兽。君子强逶迤，小人困驰骤。维南有崇山，恐与川浸溜。是节东篱菊，纷披为谁秀。岑生多新诗，性亦嗜醇酎。采采黄金花，何由满衣袖。"}
{"title": "奉陪封大夫九日登高", "time": "唐代", "author": "岑参", "themes": ["重阳节", "思乡"], "content": "九日黄花酒，登高会昔闻。霜威逐亚相，杀气傍中军。横笛惊征雁，娇歌落塞云。边头幸无事，醉舞荷吾君。"}
{"title": "奉和圣制重阳赐会聊示所怀", "time": "唐代", "author": "李泌", "themes": ["重阳节", "抒怀"], "content": "大唐造昌运，品物荷时成。乘秋逢令节，锡宴观群情。俯临秦山川，高会汉公卿。未追赤松子，且泛黄菊英。赓歌圣人作，海内同休明。"}
{"title": "蜀中九日 / 九日登高", "time": "唐代", "author": "王勃", "themes": ["重阳节", "思乡"], "content": "九月九日望乡台，他席他乡送客杯。人情已厌南中苦，鸿雁那从北地来。"}
{"title": "九日龙山饮", "time": "唐代", "author": "李白", "themes": ["重阳节", "抒情"], "content": "九日龙山饮，黄花笑逐臣。醉看风落帽，舞爱月留人。"}
{"title": "九日登巴陵置酒望洞庭水军", "time": "唐代", "author": "李白", "themes": ["重阳节"], "content": "九日天气清，登高无秋云。造化辟川岳，了然楚汉分。长风鼓横波，合沓蹙龙文。忆昔传游豫，楼船壮横汾。今兹讨鲸鲵，旌旆何缤纷。白羽落酒樽，洞庭罗三军。黄花不掇手，战鼓遥相闻。剑舞转颓阳，当时日停曛。酣歌激壮士，可以摧妖氛。握齱东篱下，渊明不足群。"}
{"title": "九日杨奉先会白水崔明府", "time": "唐代", "author": "杜甫", "themes": ["重阳节"], "content": "今日潘怀县，同时陆浚仪。坐开桑落酒，来把菊花枝。天宇清霜净，公堂宿雾披。晚酣留客舞，凫舄共差池。"}
{"title": "九日蓝田崔氏庄", "time": "唐代", "author": "杜甫", "themes": ["重阳节"], "content": "老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健？醉把茱萸仔细看。"}
{"title": "九日齐山登高", "time": "唐代", "author": "杜牧", "themes": ["节日", "重阳节"], "content": "江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临恨落晖。古往今来只如此，牛山何必独沾衣。"}
{"title": "挽文丞相", "time": "元代", "author": "虞集", "themes": ["咏史怀古", "爱国"], "content": "徒把金戈挽落晖，南冠无奈北风吹。子房本为韩仇出，诸葛宁知汉祚移。云暗鼎湖龙去远，月明华表鹤归迟。不须更上新亭望，大不如前洒泪时。"}
{"title": "南乡子·邢州道上作", "time": "清代", "author": "陈维崧", "themes": ["咏史怀古"], "content": "秋色冷并刀，一派酸风卷怒涛。并马三河年少客，粗豪，皂栎林中醉射雕。残酒忆荆高，燕赵悲歌事未消。忆昨车声寒易水，今朝，慷慨还过豫让桥。"}
{"title": "喜迁莺·晋师胜淝上", "time": "宋代", "author": "李纲", "themes": ["长江", "咏史怀古"], "content": "长江千里。限南北、雪浪云涛无际。天险难逾，人谋克庄，索虏岂能吞噬。阿坚百万南牧，倏忽长驱吾地。破强敌，在谢公处画，从容颐指。奇伟。淝水上，八千戈甲，结阵当蛇豕。鞭弭周旋，旌旗麾动，坐却北军风靡。夜闻数声鸣鹤，尽道王师将至。延晋祚，庇烝民，周雅何曾专美。"}
{"title": "念奴娇·宪宗平淮西", "time": "宋代", "author": "李纲", "themes": ["咏史怀古", "抒怀"], "content": "晚唐姑息，有多少方镇，飞扬跋扈。淮蔡雄藩联四郡，千里公然旅拒。同恶相资，潜伤宰辅，谁敢分明语。媕婀群议，共云旄节应付。于穆天子英明，不疑不贰处，登庸裴度。往督全师威令使，擒贼功名归诉。半夜衔枚，满城深雪，忽已亡悬瓠。明堂坐治，中兴高映千古。"}
{"title": "垓下怀古", "time": "唐代", "author": "栖一", "themes": ["咏史怀古", "地名"], "content": "缅想咸阳事可嗟，楚歌哀怨思无涯。八千子弟归何处？万里鸿沟属汉家。弓断阵前争日月，血流垓下定龙蛇。拔山力尽乌江水，今古悠悠空浪花。"}
{"title": "金陵图", "time": "唐代", "author": "韦庄", "themes": ["唐诗三百首", "咏史怀古", "地名"], "content": "谁谓伤心画不成，画人心逐世人情。君看六幅南朝事，老木寒云满故城。"}
{"title": "焚书坑", "time": "唐代", "author": "章碣", "themes": ["咏史怀古", "叙事", "议论", "讽刺"], "content": "竹帛烟销帝业虚，关河空锁祖龙居。坑灰未冷山东乱，刘项原来不读书。"}
{"title": "西施", "time": "唐代", "author": "罗隐", "themes": ["咏史怀古", "哲理"], "content": "家国兴亡自有时，吴人何苦怨西施。西施若解倾吴国，越国亡来又是谁。"}
{"title": "题乌江亭", "time": "唐代", "author": "杜牧", "themes": ["咏史怀古", "励志"], "content": "胜败兵家事不期，包羞忍耻是男儿。江东子弟多才俊，卷土重来未可知。"}
{"title": "题武关", "time": "唐代", "author": "杜牧", "themes": ["咏史怀古"], "content": "碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山樯谷堑依然在，弱吐强吞尽已空。今日圣神家四海，戍旗长卷夕阳中。"}
{"title": "过华清宫绝句三首", "time": "唐代", "author": "杜牧", "themes": ["咏史怀古", "讽刺"], "content": "长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。"}
{"title": "襄阳怀古", "time": "唐代", "author": "鲍溶", "themes": ["咏史怀古"], "content": "襄阳太守沈碑意，身后身前几年事。湘江千岁未为陵，水底鱼龙应识字。"}
{"title": "八骏图", "time": "唐代", "author": "白居易", "themes": ["咏史怀古", "讽刺"], "content": "穆王八骏天马驹，后人爱之写为图。背如龙兮颈如象，骨竦筋高脂肉壮。日行万里速如飞，穆王独乘何所之？四荒八极踏欲遍，三十二蹄无歇时。属车轴折趁不及，黄屋草生弃若遗。瑶池西赴王母宴，七庙经年不亲荐。璧台南与盛姬游，明堂不复朝诸侯。《白云》《黄竹》歌声动，一人荒乐万人愁。周从后稷至文武，积德累功世勤苦。岂知才及四代孙，心轻王业如灰土。由来尤物不在大，能荡君心则为害。文帝却之不肯乘，千里马去汉道兴。穆王得之不为戒，八骏驹来周室坏。至今此物世称珍，不知房星之精下为怪。八骏图，君莫爱。"}
{"title": "西塞山怀古", "time": "唐代", "author": "刘禹锡", "themes": ["唐诗三百首", "咏史怀古"], "content": "王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。"}
{"title": "咏史二首", "time": "唐代", "author": "刘禹锡", "themes": ["咏史怀古", "抒怀"], "content": "骠骑非无势，少卿终不去。世道剧颓波，我心如砥柱。贾生明王道，卫绾工车戏。同遇汉文时，何人居贵位。"}
{"title": "经下邳圯桥怀张子房", "time": "唐代", "author": "李白", "themes": ["咏史怀古", "写人"], "content": "子房未虎啸，破产不为家。沧海得壮士，椎秦博浪沙。报韩虽不成，天地皆振动。潜匿游下邳，岂曰非智勇？我来圯桥上，怀古钦英风。唯见碧流水，曾无黄石公。叹息此人去，萧条徐泗空。"}
{"title": "西施 / 咏苎萝山", "time": "唐代", "author": "李白", "themes": ["咏史怀古", "爱情"], "content": "西施越溪女，出自苎萝山。秀色掩今古，荷花羞玉颜。浣纱弄碧水，自与清波闲。皓齿信难开，沉吟碧云间。勾践徵绝艳，扬蛾入吴关。提携馆娃宫，杳渺讵可攀。一破夫差国，千秋竟不还。"}
{"title": "筹笔驿", "time": "唐代", "author": "李商隐", "themes": ["唐诗三百首", "咏史怀古", "写人"], "content": "猿鸟犹疑畏简书，风云常为护储胥。徒令上将挥神笔，终见降王走传车。管乐有才真不忝，关张无命欲何如？他年锦里经祠庙，梁父吟成恨有余。"}
{"title": "西江怀古", "time": "唐代", "author": "杜牧", "themes": ["咏史怀古"], "content": "上吞巴汉控潇湘，怒似连山静镜光。魏帝缝囊真戏剧，苻坚投棰更荒唐。千秋钓舸歌明月，万里沙鸥弄夕阳。范蠡清尘何寂寞，好风唯属往来商。"}
{"title": "题木兰庙", "time": "唐代", "author": "杜牧", "themes": ["咏史怀古"], "content": "弯弓征战作男儿，梦里曾经与画眉。几度思归还把酒，拂云堆上祝明妃。"}
{"title": "富平少侯", "time": "唐代", "author": "李商隐", "themes": ["咏史怀古"], "content": "七国三边未到忧，十三身袭富平侯。不收金弹抛林外，却惜银床在井头。彩树转灯珠错落，绣檀回枕玉雕锼。当关不报侵晨客，新得佳人字莫愁。"}
{"title": "茂陵", "time": "唐代", "author": "李商隐", "themes": ["咏史怀古", "讽刺"], "content": "汉家天马出蒲梢，苜蓿榴花遍近郊。内苑只知含凤觜，属车无复插鸡翘。玉桃偷得怜方朔，金屋修成贮阿娇。谁料苏卿老归国，茂陵松柏雨萧萧。"}
{"title": "汴河怀古二首", "time": "唐代", "author": "皮日休", "themes": ["咏史怀古"], "content": "万艘龙舸绿丝间，载到扬州尽不还。应是天教开汴水，一千余里地无山。尽道隋亡为此河，至今千里赖通波。若无水殿龙舟事，共禹论功不较多。"}
{"title": "江神子·癸亥陈和叔会于赏心亭", "time": "宋代", "author": "张舜民", "themes": ["咏史怀古"], "content": "七朝文物旧江山。水如天。莫凭栏。千古斜阳，无处问长安。更隔秦淮闻旧曲，秋已半，夜将阑。争教潘鬓不生斑。敛芳颜。抹么弦。须记琵琶，子细说因缘。待得鸾胶肠已断，重别日，是何年。"}
{"title": "馆娃宫怀古五绝", "time": "唐代", "author": "皮日休", "themes": ["咏史怀古"], "content": "绮閤飘香下太湖，乱兵侵晓上姑苏。越王大有堪羞处，只把西施赚得吴。郑妲无言下玉墀，夜来飞箭满罘罳。越王定指高台笑，却见当时金镂楣。半夜娃宫作战场，血腥犹杂宴时香。西施不及烧残蜡，犹为君王泣数行。素袜虽遮未掩羞，越兵犹怕伍员头。吴王恨魄今如在，只合西施濑上游。响屟廊中金玉步，采蘋山上绮罗身。不知水葬今何处，溪月弯弯欲效颦。"}
{"title": "八声甘州·故将军饮罢夜归来", "time": "宋代", "author": "辛弃疾", "themes": ["咏史怀古", "感慨", "抒怀"], "content": "故将军饮罢夜归来，长亭解雕鞍。恨灞陵醉尉，匆匆未识，桃李无言。射虎山横一骑，裂石响惊弦。落魄封侯事，岁晚田间。谁向桑麻杜曲，要短衣匹马，移住南山？看风流慷慨，谈笑过残年。汉开边、功名万里，甚当时、健者也曾闲。纱窗外、斜风细雨，一阵轻寒。"}
{"title": "满江红·汉水东流", "time": "宋代", "author": "辛弃疾", "themes": ["咏史怀古"], "content": "汉水东流，都洗尽、髭胡膏血。人尽说、君家飞将，旧时英烈。破敌金城雷过耳，谈兵玉帐冰生颊。想王郎、结发赋从戎，传遗业。腰间剑，聊弹铗。尊中酒，堪为别。况故人新拥，汉坛旌节。马革里尸当自誓，蛾眉伐性休重说。但从今、记取楚楼风，裴台月。"}
{"title": "贺新郎·西湖", "time": "宋代", "author": "文及翁", "themes": ["宋词三百首", "咏史怀古"], "content": "一勺西湖水。渡江来、百年歌舞，百年酣醉。回首洛阳花世界，烟渺黍离之地。更不复、新亭堕泪。簇乐红妆摇画艇，问中流、击楫谁人是。千古恨，几时洗。余生自负澄清志。更有谁、翻溪未遇，传岩未起。国事如今谁倚仗，衣带一江而已。便都道、江神堪恃。借问孤山林处士，但掉头、笑指梅花蕊。天下事，可知矣。"}
{"title": "岳鄂王墓", "time": "元代", "author": "赵孟頫", "themes": ["咏史怀古", "悼亡", "同情"], "content": "鄂王坟上草离离，秋日荒凉石兽危。南渡君臣轻社稷，中原父老望旌旗。英雄已死嗟何及，天下中分遂不支。莫向西湖歌此曲，水光山色不胜悲。"}
{"title": "梁甫吟", "time": "唐代", "author": "李白", "themes": ["咏史怀古", "写人", "抒情"], "content": "长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。"}
{"title": "邺都引", "time": "唐代", "author": "张说", "themes": ["咏史怀古"], "content": "君不见魏武草创争天禄，群雄睚毗相驰逐。昼携壮士破坚阵，夜接词人赋华屋。都邑缭绕西山阳，桑榆汗漫漳河曲。城郭为墟人代改，但见西园明月在。邺旁高家多贵臣，蛾眉曼睩共灰尘。试上铜台歌舞处，惟有秋风愁杀人。"}
{"title": "于易水送人 / 于易水送别", "time": "唐代", "author": "骆宾王", "themes": ["咏史怀古", "送别"], "content": "此地别燕丹，壮士发冲冠。昔时人已没，今日水犹寒。"}
{"title": "大明", "time": "先秦", "author": null, "themes": ["诗经", "咏史怀古"], "content": "明明在下，赫赫在上。天难忱斯，不易维王。天位殷适，使不挟四方。挚仲氏任，自彼殷商，来嫁于周，曰嫔于京。乃及王季，维德之行。大任有身，生此文王。维此文王，小心翼翼。昭事上帝，聿怀多福。厥德不回，以受方国。天监在下，有命既集。文王初载，天作之合。在洽之阳，在渭之涘。文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。有命自天，命此文王。于周于京，缵女维莘。长子维行，笃生武王。保右命尔，燮伐大商。殷商之旅，其会如林。矢于牧野，维予侯兴。上帝临女，无贰尔心。牧野洋洋，檀车煌煌，驷騵彭彭。维师尚父，时维鹰扬。凉彼武王，肆伐大商，会朝清明。"}
{"title": "乌栖曲", "time": "唐代", "author": "李白", "themes": ["咏史怀古", "讽刺"], "content": "姑苏台上乌栖时，吴王宫里醉西施。吴歌楚舞欢未毕，青山欲衔半边日。银箭金壶漏水多，起看秋月坠江波。东方渐高奈乐何！"}
{"title": "绵", "time": "先秦", "author": null, "themes": ["诗经", "咏史怀古"], "content": "绵绵瓜瓞。民之初生，自土沮漆。古公亶父，陶复陶冗，未有家室。古公亶父，来朝走马。率西水浒，至于岐下。爰及姜女，聿来胥宇。周原膴々，堇荼如饴。爰始爰谋，爰契我龟，曰止曰时，筑室于兹。乃慰乃止，乃左乃右，乃疆乃理，乃宣乃亩。自西徂东，周爰执事。乃召司空，乃召司徒，俾立室家。其绳则直，缩版以载，作庙翼翼。捄之陾，度之薨薨，筑之登登，削屡冯冯。百堵皆兴，鼛鼓弗胜。乃立皋门，皋门有伉。乃立应门，应门将将。乃立冢土，戎丑攸行。肆不殄厥愠，亦不陨厥问。柞棫拔矣，行道兑矣。混夷駾矣，维其喙矣！虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！"}
{"title": "皇矣", "time": "先秦", "author": null, "themes": ["诗经", "咏史怀古"], "content": "皇矣上帝，临下有赫。监观四方，求民之莫。维此二国，其政不获。维彼四国，爰究爰度。上帝耆之，憎其式廓。乃眷西顾，此维与宅。作之屏之，其菑其翳。修之平之，其灌其栵。启之辟之，其柽其椐。攘之剔之，其檿其柘。帝迁明德，串夷载路。天立厥配，受命既固。帝省其山，柞棫斯拔，松柏斯兑。帝作邦作对，自大伯王季。维此王季，因心则友。则友其兄，则笃其庆，载锡之光。受禄无丧，奄有四方。维此王季，帝度其心。貊其德音，其德克明。克明克类，克长克君。王此大邦，克顺克比。比于文王，其德靡悔。既受帝祉，施于孙子。帝谓文王：无然畔援，无然歆羡，诞先登于岸。密人不恭，敢距大邦，侵阮徂共。王赫斯怒，爰整其旅，以按徂旅。以笃于周祜，以对于天下。依其在京，侵自阮疆。陟我高冈，无矢我陵。我陵我阿，无饮我泉，我泉我池。度其鲜原，居岐之阳，在渭之将。万邦之方，下民之王。帝谓文王：予怀明德，不大声以色，不长夏以革。不识不知，顺帝之则。帝谓文王：訽尔仇方，同尔弟兄。以尔钩援，与尔临冲，以伐崇墉。临冲闲闲，崇墉言言。执讯连连，攸馘安安。是类是禡，是致是附，四方以无侮。临冲茀茀，崇墉仡仡。是伐是肆，是绝是忽。四方以无拂。"}
{"title": "黍离", "time": "先秦", "author": null, "themes": ["诗经", "咏史怀古"], "content": "彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？"}
{"title": "桑柔", "time": "先秦", "author": null, "themes": ["诗经", "咏史怀古"], "content": "菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？四牡骙骙，旟旐有翩。乱生不夷，靡国不泯。民靡有黎，具祸以烬。于乎有哀，国步斯频。国步灭资，天不我将。靡所止疑，云徂何往？君子实维，秉心无竞。谁生厉阶，至今为梗？忧心殷殷，念我土宇。我生不辰，逢天僤怒。自西徂东，靡所定处。多我觏痻，孔棘我圉。为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。如彼溯风，亦孔之僾。民有肃心，荓云不逮。好是稼穑，力民代食。稼穑维宝，代食维好？天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。瞻彼中林，甡甡其鹿。朋友已谮，不胥以谷。人亦有言：进退维谷。维此圣人，瞻言百里。维彼愚人，覆狂以喜。匪言不能，胡斯畏忌？维此良人，弗求弗迪。维彼忍心，是顾是复。民之贪乱，宁为荼毒。大风有隧，有空大谷。维此良人，作为式谷。维彼不顺，征以中垢。大风有隧，贪人败类。听言则对，诵言如醉。匪用其良，复俾我悖。嗟尔朋友，予岂不知而作。如彼飞虫，时亦弋获。既之阴女，反予来赫。民之罔极，职凉善背。为民不利，如云不克。民之回遹，职竞用力。民之未戾，职盗为寇。凉曰不可，覆背善詈。虽曰匪予，既作尔歌！"}
{"title": "长安古意", "time": "唐代", "author": "卢照邻", "themes": ["咏史怀古"], "content": "长安大道连狭斜，青牛白马七香车。玉辇纵横过主第，金鞭络绎向侯家。龙衔宝盖承朝日，凤吐流苏带晚霞。百尺游丝争绕树，一群娇鸟共啼花。游蜂戏蝶千门侧，碧树银台万种色。复道交窗作合欢，双阙连甍垂凤翼。梁家画阁中天起，汉帝金茎云外直。楼前相望不相知，陌上相逢讵相识？借问吹箫向紫烟，曾经学舞度芳年。得成比目何辞死，愿作鸳鸯不羡仙。比目鸳鸯真可羡，双去双来君不见？生憎帐额绣孤鸾，好取门帘帖双燕。双燕双飞绕画梁，罗帷翠被郁金香。片片行云着蝉鬓，纤纤初月上鸦黄。鸦黄粉白车中出，含娇含态情非一。妖童宝马铁连钱，娼妇盘龙金屈膝。御史府中乌夜啼，廷尉门前雀欲栖。隐隐朱城临玉道，遥遥翠幰没金堤。挟弹飞鹰杜陵北，探丸借客渭桥西。俱邀侠客芙蓉剑，共宿娼家桃李蹊。娼家日暮紫罗裙，清歌一啭口氛氲。北堂夜夜人如月，南陌朝朝骑似云。南陌北堂连北里，五剧三条控三市。弱柳青槐拂地垂，佳气红尘暗天起。汉代金吾千骑来，翡翠屠苏鹦鹉杯。罗襦宝带为君解，燕歌赵舞为君开。别有豪华称将相，转日回天不相让。意气由来排灌夫，专权判不容萧相。专权意气本豪雄，青虬紫燕坐春风。自言歌舞长千载，自谓骄奢凌五公。节物风光不相待，桑田碧海须臾改。昔时金阶白玉堂，即今惟见青松在。寂寂寥寥扬子居，年年岁岁一床书。独有南山桂花发，飞来飞去袭人裾。"}
{"title": "登襄阳城", "time": "唐代", "author": "杜审言", "themes": ["山水", "咏史怀古", "思乡"], "content": "旅客三秋至，层城四望开。楚山横地出，汉水接天回。冠盖非新里，章华即旧台。习池风景异，归路满尘埃。"}
{"title": "过三闾庙", "time": "唐代", "author": "戴叔伦", "themes": ["咏史怀古"], "content": "沅湘流不尽，屈子怨何深。日暮秋风起，萧萧枫树林。"}
{"title": "结袜子", "time": "唐代", "author": "李白", "themes": ["写人", "咏史怀古", "赞美"], "content": "燕南壮士吴门豪，筑中置铅鱼隐刀。感君恩重许君命，太山一掷轻鸿毛。"}
{"title": "赤壁歌送别", "time": "唐代", "author": "李白", "themes": ["地名", "咏史怀古", "送别"], "content": "二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。"}
{"title": "登广武古战场怀古", "time": "唐代", "author": "李白", "themes": ["咏史怀古"], "content": "秦鹿奔野草，逐之若飞蓬。项王气盖世，紫电明双瞳。呼吸八千人，横行起江东。赤精斩白帝，叱咤入关中。两龙不并跃，五纬与天同。楚灭无英图，汉兴有成功。按剑清八极，归酣歌大风。伊昔临广武，连兵决雌雄。分我一杯羹，太皇乃汝翁。战争有古迹，壁垒颓层穹。猛虎啸洞壑，饥鹰鸣秋空。翔云列晓阵，杀气赫长虹。拨乱属豪圣，俗儒安可通。沉湎呼竖子，狂言非至公。抚掌黄河曲，嗤嗤阮嗣宗。"}
{"title": "登百丈峰二首", "time": "唐代", "author": "高适", "themes": ["咏史怀古"], "content": "朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。"}
{"title": "汉寿城春望", "time": "唐代", "author": "刘禹锡", "themes": ["咏史怀古", "感伤"], "content": "汉寿城边野草春，荒祠古墓对荆榛。田中牧竖烧刍狗，陌上行人看石麟。华表半空经霹雳，碑文才见满埃尘。不知何日东瀛变，此地还成要路津。"}
{"title": "蜀先主庙", "time": "唐代", "author": "刘禹锡", "themes": ["唐诗三百首", "咏史怀古"], "content": "天地英雄气，千秋尚凛然。势分三足鼎，业复五铢钱。得相能开国，生儿不象贤。凄凉蜀故妓，来舞魏宫前。"}
{"title": "咏三良", "time": "唐代", "author": "柳宗元", "themes": ["咏史怀古"], "content": "束带值明后，顾盼流辉光。一心在陈力，鼎列夸四方。款款效忠信，恩义皎如霜。生时亮同体，死没宁分张。壮躯闭幽隧，猛志填黄肠。殉死礼所非，况乃用其良。霸基弊不振，晋楚更张皇。疾病命固乱，魏氏言有章。从邪陷厥父，吾欲讨彼狂。"}
{"title": "琴台", "time": "唐代", "author": "杜甫", "themes": ["咏史怀古", "爱情"], "content": "茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求凰意，寥寥不复闻。"}
{"title": "武侯庙", "time": "唐代", "author": "杜甫", "themes": ["咏史怀古", "写人"], "content": "遗庙丹青落，空山草木长。犹闻辞后主，不复卧南阳。"}
{"title": "古大梁行", "time": "唐代", "author": "高适", "themes": ["咏史怀古"], "content": "古城莽苍饶荆榛，驱马荒城愁杀人，魏王宫观尽禾黍，信陵宾客随灰尘。忆昨雄都旧朝市，轩车照耀歌钟起，军容带甲三十万，国步连营一千里。全盛须臾哪可论，高台曲池无复存，遗墟但见狐狸迹，古地空余草木根。暮天摇落伤怀抱，抚剑悲歌对秋草，侠客犹传朱亥名，行人尚识夷门道。白璧黄金万户侯，宝刀骏马填山丘，年代凄凉不可问，往来唯见水东流。"}
{"title": "越中览古", "time": "唐代", "author": "李白", "themes": ["咏史怀古"], "content": "越王勾践破吴归，义士还乡尽锦衣。宫女如花满春殿，只今惟有鹧鸪飞。"}
{"title": "金陵新亭", "time": "唐代", "author": "李白", "themes": ["咏史怀古", "赞美", "爱国"], "content": "金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。"}
{"title": "蜀相", "time": "唐代", "author": "杜甫", "themes": ["唐诗三百首", "咏史怀古", "忧国忧民", "写人"], "content": "丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。(频烦一作：频频)出师未捷身先死，长使英雄泪满襟。"}
{"title": "吴宫怀古", "time": "唐代", "author": "陆龟蒙", "themes": ["咏史怀古"], "content": "香径长洲尽棘丛，奢云艳雨只悲风。吴王事事须亡国，未必西施胜六宫。"}
{"title": "蔡中郎坟", "time": "唐代", "author": "温庭筠", "themes": ["咏史怀古", "抒情"], "content": "古坟零落野花春，闻说中郎有后身。今日爱才非昔日，莫抛心力作词人。"}
{"title": "楚宫", "time": "唐代", "author": "李商隐", "themes": ["悼亡", "咏史怀古"], "content": "湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招？但使故乡三户在，彩丝谁惜惧长蛟。"}
{"title": "咏史二首·其一", "time": "唐代", "author": "李商隐", "themes": ["咏史怀古"], "content": "北湖南埭水漫漫，一片降旗百尺竿。三百年间同晓梦，钟山何处有龙盘。"}
{"title": "题汉祖庙", "time": "唐代", "author": "李商隐", "themes": ["咏史怀古"], "content": "乘运应须宅八荒，男儿安在恋池隍。君王自起新丰后，项羽何曾在故乡。"}
{"title": "隋宫 / 隋堤", "time": "唐代", "author": "李商隐", "themes": ["唐诗三百首", "咏史怀古", "讽刺"], "content": "乘兴南游不戒严，九重谁省谏书函。春风举国裁宫锦，半作障泥半作帆。"}
{"title": "蟾宫曲·怀古", "time": "元代", "author": "查德卿", "themes": ["咏史怀古"], "content": "问从来谁是英雄？一个农夫，一个渔翁。晦迹南阳，栖身东海，一举成功。八阵图名成卧龙，六韬书功在飞熊。霸业成空，遗恨无穷。蜀道寒云，渭水秋风。"}
{"title": "秣陵", "time": "清代", "author": "屈大均", "themes": ["地方", "咏史怀古", "感慨"], "content": "牛首开天阙，龙岗抱帝宫。六朝春草里，万井落花中。访旧乌衣少，听歌玉树空。如何亡国恨，尽在大江东！"}
{"title": "人月圆·伤心莫问前朝事", "time": "元代", "author": "倪瓒", "themes": ["咏史怀古"], "content": "伤心莫问前朝事，重上越王台。鹧鸪啼处，东风草绿，残照花开。怅然孤啸，青山故国，乔木苍苔。当时明月，依依素影，何处飞来？"}
{"title": "渡易水", "time": "明代", "author": "陈子龙", "themes": ["古诗三百首", "咏史怀古", "愤懑"], "content": "并刀昨夜匣中鸣，燕赵悲歌最不平；易水潺湲云草碧，可怜无处送荆卿！"}
{"title": "酹江月·驿中言别友人", "time": "宋代", "author": "邓剡", "themes": ["爱国", "咏史怀古", "惜别"], "content": "水天空阔，恨东风不惜世间英物。蜀鸟吴花残照里，忍见荒城颓壁。铜雀春情，金人秋泪，此恨凭谁雪。堂堂剑气，斗牛空认奇杰。那信江海余生，南行万里，属扁舟齐发。正为鸥盟留醉眼，细看涛生云灭。睨柱吞嬴，回旗走懿，千古冲冠发。伴人无寐。秦准应是孤月。"}
{"title": "明妃曲二首", "time": "宋代", "author": "王安石", "themes": ["咏史怀古", "怀才不遇"], "content": "明妃初出汉宫时，泪湿春风鬓脚垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。"}
{"title": "祝英台近·北固亭", "time": "宋代", "author": "岳珂", "themes": ["咏史怀古"], "content": "澹烟横，层雾敛。胜概分雄占。月下鸣榔，风急怒涛飐。关河无限清愁，不堪临鉴。正霜鬓、秋风尘染。漫登览。极目万里沙场，事业频看剑。古往今来，南北限天堑。倚楼谁弄新声，重城正掩。历历数、西州更点。"}
{"title": "水调歌头·题李季允侍郎鄂州吞云楼", "time": "宋代", "author": "戴复古", "themes": ["咏史怀古", "感慨"], "content": "轮奂半天上，胜概压南楼。筹边独坐，岂欲登览快双眸。浪说胸吞云梦，直把气吞残虏，西北望神州。百载一机会，人事恨悠悠。骑黄鹤，赋鹦鹉，谩风流。岳王祠畔，杨柳烟锁古今愁。整顿乾坤手段，指授英雄方略，雅志若为酬。杯酒不在手，双鬓恐惊秋。"}
{"title": "满江红·齐山绣春台", "time": "宋代", "author": "吴潜", "themes": ["咏史怀古", "抒怀"], "content": "十二年前，曾上到、绣春台顶。双脚健、不烦筇杖，透岩穿岭。老去渐消狂气习，重来依旧佳风景。想牧之、千载尚神游，空山冷。山之下，江流永。江之外，淮山暝。望中原何处，虎狼犹梗。句蠡规模非浅近，石苻事业真俄顷。问古今、宇宙竟如何，无人省。"}
{"title": "水调歌头·焦山", "time": "宋代", "author": "吴潜", "themes": ["咏史怀古"], "content": "铁瓮古形势，相对立金焦。长江万里东注，晓吹卷惊涛。天际孤云来去，水际孤帆上下，天共水相邀。远岫忽明晦，好景画难描。混隋陈，分宋魏，战孙曹。回头千载陈迹，痴绝倚亭皋。惟有汀边鸥鹭，不管人间兴废，一抹度青霄。安得身飞去，举手谢尘嚣。"}
{"title": "六么令·次韵和贺方回金陵怀古鄱阳席上作", "time": "宋代", "author": "李纲", "themes": ["长江", "咏史怀古", "爱国"], "content": "长江千里，烟淡水云阔。歌沉玉树，古寺空有疏钟发。六代兴亡如梦，苒苒惊时月。兵戈凌灭。豪华销尽，几见银蟾自圆缺。潮落潮生波渺，江树森如发。谁念迁客归来，老大伤名节。纵使岁寒途远，此志应难夺。高楼谁设。倚阑凝望，独立渔翁满江雪。"}
{"title": "念奴娇·我来牛渚", "time": "宋代", "author": "吴渊", "themes": ["咏史怀古", "爱国"], "content": "我来牛渚，聊登眺、客里襟怀如豁。谁著危亭当此处，占断古今愁绝。江势鲸奔，山形虎踞，天险非人设。向来舟舰，曾扫百万胡羯。追念照水然犀，男儿当似此，英碓豪杰。岁月匆匆留不住，鬓已星星堪镊。云暗江天，烟昏淮地，是断魂时节。栏干捶碎，酒狂忠愤俱发。"}
{"title": "三闾祠", "time": "清代", "author": "查慎行", "themes": ["咏史怀古", "抒怀", "怀才不遇"], "content": "平远江山极目回，古祠漠漠背城开。莫嫌举世无知己，未有庸人不忌才。放逐肯消亡国恨？岁时犹动楚人哀！湘兰沅芷年年绿，想见吟魂自往来。"}
{"title": "汴京纪事", "time": "宋代", "author": "刘子翚", "themes": ["古诗三百首", "咏史怀古"], "content": "辇毂繁华事可伤，师师垂老过湖湘。缕衣檀板无颜色，一曲当时动帝王。"}
{"title": "山坡羊·燕城述怀", "time": "元代", "author": "刘致", "themes": ["咏史怀古", "怀才不遇"], "content": "云山有意，轩裳无计，被西风吹断功名泪。去来兮，再休提！青山尽解招人醉，得失到头皆物理。得，他命里；失，咱命里。"}
{"title": "夏日绝句", "time": "宋代", "author": "李清照", "themes": ["古诗三百首", "地名", "咏史怀古", "爱国", "励志"], "content": "生当作人杰，死亦为鬼雄。至今思项羽，不肯过江东。"}
{"title": "蟾宫曲·问人间谁是英雄", "time": "元代", "author": "阿鲁威", "themes": ["咏史怀古", "写人"], "content": "问人间谁是英雄？有酾酒临江，横槊曹公。紫盖黄旗，多应借得，赤壁东风。更惊起南阳卧龙，便成名八阵图中。鼎足三分，一分西蜀，一分江东。"}
{"title": "题太公钓渭图", "time": "明代", "author": "刘基", "themes": ["咏史怀古", "怀才不遇"], "content": "璇室群酣夜，璜溪独钓时。浮云看富贵，流水淡须眉。偶应非熊兆，尊为帝者师。轩裳如固有，千载起人思。"}
{"title": "吊岳王墓", "time": "明代", "author": "高启", "themes": ["咏史怀古", "凭吊", "感伤"], "content": "大树无枝向北风，十年遗恨泣英雄。班师诏已来三殿，射虏书犹说两宫。每忆上方谁请剑，空嗟高庙自藏弓。栖霞岭上今回首，不见诸陵白露中。"}
{"title": "书项王庙壁", "time": "明代", "author": "王象春", "themes": ["咏史怀古", "写人"], "content": "三章既沛秦川雨，入关又纵阿房炬，汉王真龙项王虎。玉玦三提王不语，鼎上杯羹弃翁姥，项王真龙汉王鼠。垓下美人泣楚歌，定陶美人泣楚舞，真龙亦鼠虎亦鼠。"}
{"title": "满江红·拂拭残碑", "time": "明代", "author": "文征明", "themes": ["咏史怀古", "豪放"], "content": "拂拭残碑，敕飞字，依稀堪读。慨当初，倚飞何重，后来何酷。岂是功成身合死，可怜事去言难赎。最无辜，堪恨更堪悲，风波狱。岂不念，疆圻蹙；岂不念，徽钦辱，念徽钦既返，此身何属。千载休谈南渡错，当时自怕中原复。笑区区、一桧亦何能，逢其欲。"}
{"title": "临江仙·埋没钱塘歌吹里", "time": "明代", "author": "魏大中", "themes": ["咏史怀古", "感伤"], "content": "埋没钱塘歌吹里，当年却是皇都。赵家轻掷与强胡。江山如许大，不用一钱沽。只有岳王泉下血，至今泛作西湖。可怜故事眼中无。但供侬醉后，囊句付奚奴。"}
{"title": "鲁连台", "time": "清代", "author": "屈大均", "themes": ["咏史怀古", "叙事", "抒情", "赞美", "写人"], "content": "一笑无秦帝，飘然向海东。谁能排大难？不屑计奇功。古戍三秋雁，高台万木风。从来天下士，只在布衣中。"}
{"title": "三垂冈", "time": "清代", "author": "严遂成", "themes": ["咏史怀古", "战争"], "content": "英雄立马起沙陀，奈此朱梁跋扈何。只手难扶唐社稷，连城犹拥晋山河。风云帐下奇儿在，鼓角灯前老泪多。萧瑟三垂冈下路，至今人唱《百年歌》。"}
{"title": "乌江项王庙", "time": "清代", "author": "严遂成", "themes": ["咏史怀古"], "content": "云旗庙貌拜行人，功罪千秋问鬼神。剑舞鸿门能赦汉，船沉巨鹿竟亡秦。范增一去无谋主，韩信原来是逐臣。江上楚歌最哀怨，招魂不独为灵均。"}
{"title": "浣溪沙·红桥怀古和王阮亭韵", "time": "清代", "author": "纳兰性德", "themes": ["咏史怀古", "历史", "感慨"], "content": ""}
{"title": "白沟行", "time": "宋代", "author": "王安石", "themes": ["咏史怀古", "边塞", "讽刺", "政治"], "content": "白沟河边蕃塞地，送迎蕃使年年事。蕃马常来射狐兔，汉兵不道传烽燧。万里鉏耰接塞垣，幽燕桑叶暗川原。棘门灞上徒儿戏，李牧廉颇莫更论。"}
{"title": "山中寡妇 / 时世行", "time": "唐代", "author": "杜荀鹤", "themes": ["忧国忧民", "妇女", "生活"], "content": "夫因兵死守蓬茅，麻苎衣衫鬓发焦。桑柘废来犹纳税，田园荒后尚征苗。时挑野菜和根煮，旋斫生柴带叶烧。任是深山更深处，也应无计避征徭。"}
{"title": "蚕妇", "time": "唐代", "author": "杜荀鹤", "themes": ["忧国忧民", "妇女", "讽刺"], "content": "粉色全无饥色加，岂知人世有荣华。年年道我蚕辛苦，底事浑身着苎麻。"}
{"title": "题所居村舍", "time": "唐代", "author": "杜荀鹤", "themes": ["忧国忧民"], "content": "家随兵尽屋空存，税额宁容减一分。衣食旋营犹可过，赋输长急不堪闻。蚕无夏织桑充寨，田废春耕犊劳军。如此数州谁会得，杀民将尽更邀勋。"}
{"title": "平陵东", "time": "两汉", "author": null, "themes": ["忧国忧民", "农民", "生活"], "content": "平陵东，松柏桐，不知何人劫义公。劫义公，在高堂下，交钱百万两走马。两走马，亦诚难，顾见追吏心中恻。心中恻，血出漉，归告我家卖黄犊。"}
{"title": "十五从军征", "time": "两汉", "author": null, "themes": ["古诗三百首", "叙事", "忧国忧民"], "content": "十五从军征，八十始得归。道逢乡里人：“家中有阿谁？”“遥看是君家，松柏冢累累。”(遥看一作：遥望)兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。"}
{"title": "蝶恋花·密州上元", "time": "宋代", "author": "苏轼", "themes": ["元宵节", "思念", "忧国忧民"], "content": "灯火钱塘三五夜，明月如霜，照见人如画。帐底吹笙香吐麝，更无一点尘随马。寂寞山城人老也！击鼓吹箫，却入农桑社。火冷灯稀霜露下，昏昏雪意云垂野。"}
{"title": "贺新郎·怀辛幼安用前韵", "time": "宋代", "author": "陈亮", "themes": ["惜别", "相思", "忧国忧民"], "content": "话杀浑闲说。不成教、齐民也解，为伊为葛。樽酒相逢成二老，却忆去年风雪。新著了、几茎华发。百世寻人犹接踵，叹只今两地三人月。写旧恨，向谁瑟。男儿何用伤离别。况古来、几番际会，风从云合。千里情亲长晤对，妙体本心次骨。卧百尺、高楼斗绝。天下适安耕且老，看买犁卖剑平家铁。壮士泪，肺肝裂。"}
{"title": "六州歌头·少年侠气", "time": "宋代", "author": "贺铸", "themes": ["宋词三百首", "豪放", "忧国忧民"], "content": "少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。似黄粱梦。辞丹凤。明月共。漾孤篷。官冗從。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。"}
{"title": "潍县署中画竹呈年伯包大丞括 / 墨竹图题诗", "time": "清代", "author": "郑燮", "themes": ["忧国忧民"], "content": "衙斋卧听萧萧竹，疑是民间疾苦声；些小吾曹州县吏，一枝一叶总关情。"}
{"title": "离骚", "time": "先秦", "author": "屈原", "themes": ["高中文言文", "写人", "爱国", "励志", "忧国忧民"], "content": "帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汨余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。(惟通：唯)不抚壮而弃秽兮，何不改乎此度?乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茞兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以偷乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！"}
{"title": "季梁谏追楚师", "time": "先秦", "author": "左丘明", "themes": ["古文观止", "忧国忧民"], "content": "楚武王侵随，使薳章求成焉，军于瑕以待之。随人使少师董成。斗伯比言于楚子曰：“吾不得志于汉东也，我则使然。我张吾三军而被吾甲兵，以武临之，彼则惧而协以谋我，故难间也。汉东之国，随为大。随张，必弃小国。小国离，楚之利也。少师侈，请羸师以张之。”熊率且比曰:“季梁在，何益？”斗伯比曰:“以为后图。少师得其君。”王毁军而纳少师。少师归，请追楚师。随侯将许之。季梁止之曰：“天方授楚。楚之羸，其诱我也，君何急焉？臣闻小之能敌大也，小道大淫。所谓道，忠于民而信于神也。上思利民，忠也；祝史正辞，信也。今民馁而君逞欲，祝史矫举以祭，臣不知其可也。”公曰：“吾牲牷肥腯，粢盛丰备，何则不信？”对曰：“夫民，神之主也。是以圣王先成民，而后致力于神。故奉牲以告曰‘博硕肥腯。’谓民力之普存也，谓其畜之硕大蕃滋也，谓其不疾瘯蠡也，谓其备腯咸有也。奉盛以告曰：‘洁粢丰盛。’谓其三时不害而民和年丰也。奉酒醴以告曰：‘嘉栗旨酒。’谓其上下皆有嘉德而无违心也。所谓馨香，无谗慝也。故务其三时，修其五教，亲其九族，以致其禋祀。于是乎民和而神降之福，故动则有成。今民各有心，而鬼神乏主，君虽独丰，其何福之有？君姑修政而亲兄弟之国，庶免于难。”随侯惧而修政，楚不敢伐。"}
{"title": "吊古战场文", "time": "唐代", "author": "李华", "themes": ["古文观止", "战争", "忧国忧民"], "content": "浩浩乎,平沙无垠，夐不见人。河水萦带，群山纠纷。黯兮惨悴，风悲日曛。蓬断草枯，凛若霜晨。鸟飞不下，兽铤亡群。亭长告余曰：“此古战场也，常覆三军。往往鬼哭，天阴则闻。”伤心哉！秦欤汉欤？将近代欤？吾闻夫齐魏徭戍，荆韩召募。万里奔走，连年暴露。沙草晨牧，河冰夜渡。地阔天长，不知归路。寄身锋刃，腷臆谁愬？秦汉而还，多事四夷，中州耗斁，无世无之。古称戎夏，不抗王师。文教失宣，武臣用奇。奇兵有异于仁义，王道迂阔而莫为。呜呼噫嘻！吾想夫北风振漠，胡兵伺便。主将骄敌，期门受战。野竖旌旗，川回组练。法重心骇，威尊命贱。利镞穿骨，惊沙入面，主客相搏，山川震眩。声析江河，势崩雷电。至若穷阴凝闭，凛冽海隅，积雪没胫，坚冰在须。鸷鸟休巢，征马踟蹰。缯纩无温，堕指裂肤。当此苦寒，天假强胡，凭陵杀气，以相剪屠。径截辎重，横攻士卒。都尉新降，将军复没。尸踣巨港之岸，血满长城之窟。无贵无贱，同为枯骨。可胜言哉！鼓衰兮力竭，矢尽兮弦绝，白刃交兮宝刀折，两军蹙兮生死决。降矣哉，终身夷狄；战矣哉，暴骨沙砾。鸟无声兮山寂寂，夜正长兮风淅淅。魂魄结兮天沉沉，鬼神聚兮云幂幂。日光寒兮草短，月色苦兮霜白。伤心惨目，有如是耶！吾闻之：牧用赵卒，大破林胡，开地千里，遁逃匈奴。汉倾天下，财殚力痡。任人而已，岂在多乎！周逐猃狁，北至太原。既城朔方，全师而还。饮至策勋，和乐且闲。穆穆棣棣，君臣之间。秦起长城，竟海为关。荼毒生民，万里朱殷。汉击匈奴，虽得阴山，枕骸徧野，功不补患。苍苍蒸民，谁无父母？提携捧负，畏其不寿。谁无兄弟？如足如手。谁无夫妇？如宾如友。生也何恩，杀之何咎？其存其没，家莫闻知。人或有言，将信将疑。悁悁心目，寤寐见之。布奠倾觞，哭望天涯。天地为愁，草木凄悲。吊祭不至，精魂无依。必有凶年，人其流离。呜呼噫嘻！时耶命耶？从古如斯！为之奈何？守在四夷。"}
{"title": "赵威后问齐使", "time": "先秦", "author": null, "themes": ["古文观止", "高中文言文", "忧国忧民"], "content": "齐王使使者问赵威后。书未发，威后问使者曰：“岁亦无恙邪？民亦无恙邪？王亦无恙邪？”使者不说，曰：“臣奉使使威后，今不问王而先问岁与民，岂先贱而后尊贵者乎？”威后曰：“不然，苟无岁，何以有民？苟无民，何以有君？故有舍本而问末者耶？”乃进而问之曰：“齐有处士曰锺离子，无恙耶？是其为人也，有粮者亦食，无粮者亦食；有衣者亦衣，无衣者亦衣。是助王养其民也，何以至今不业也？叶阳子无恙乎？是其为人，哀鳏寡，恤孤独，振困穷，补不足。是助王息其民者也，何以至今不业也？北宫之女婴儿子无恙耶？彻其环瑱，至老不嫁，以养父母。是皆率民而出于孝情者也，胡为至今不朝也?此二士弗业，一女不朝，何以王齐国，子万民乎？於陵子仲尚存乎？是其为人也，上不臣于王，下不治其家，中不索交诸侯。此率民而出于无用者，何为至今不杀乎？”"}
{"title": "隋堤怀古", "time": "唐代", "author": "张祜", "themes": ["怀古", "忧国忧民"], "content": "隋季穷兵复浚川，自为猛虎可周旋。锦帆东去不归日，汴水西来无尽年。本欲山河传百二，谁知钟鼎已三千。那堪重问江都事，回望空悲绿树烟。"}
{"title": "新荷叶·薄露初零", "time": "宋代", "author": "李清照", "themes": ["忧国忧民"], "content": "薄露初零，长宵共、永书分停。绕水楼台，高耸万丈蓬瀛。芝兰为寿，相辉映、簪笏盈庭。花柔玉净，捧觞别有娉婷。鹤瘦松青，精神与、秋月争明。德行文章，素驰日下声名。东山高蹈，虽卿相、不足为荣。安石须起，要苏天下苍生。"}
{"title": "富贵曲", "time": "唐代", "author": "郑遨", "themes": ["女子", "讽刺", "忧国忧民"], "content": "美人梳洗时，满头间珠翠。岂知两片云，戴却数乡税。"}
{"title": "远别离", "time": "唐代", "author": "李白", "themes": ["写人", "离别", "感伤", "忧国忧民"], "content": "远别离，古有皇英之二女，乃在洞庭之南，潇湘之浦。海水直下万里深，谁人不言此离苦？日惨惨兮云冥冥，猩猩啼烟兮鬼啸雨。我纵言之将何补？皇穹窃恐不照余之忠诚，雷凭凭兮欲吼怒。尧舜当之亦禅禹。君失臣兮龙为鱼，权归臣兮鼠变虎。或云：尧幽囚，舜野死。九疑联绵皆相似，重瞳孤坟竟何是？帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。"}
{"title": "十月之交", "time": "先秦", "author": null, "themes": ["诗经", "山水", "忧国忧民"], "content": "十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。日月告凶，不用其行。四国无政，不用其良。彼月而食，则维其常；此日而食，于何不臧。烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡憯莫惩？皇父卿士，番维司徒。家伯维宰，仲允膳夫。棸子内史，蹶维趣马。楀维师氏，醘妻煽方处。抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。"}
{"title": "云汉", "time": "先秦", "author": null, "themes": ["诗经", "忧国忧民"], "content": "倬彼云汉，昭回于天。王曰：於乎！何辜今之人？天降丧乱，饥馑荐臻。靡神不举，靡爱斯牲。圭壁既卒，宁莫我听？旱既大甚，蕴隆虫虫。不殄禋祀，自郊徂宫。上下奠瘗，靡神不宗。后稷不克，上帝不临。耗斁下土，宁丁我梗旱既大甚，则不可推。兢兢业业，如霆如雷。周余黎民，靡有孑遗。昊天上帝，则不我遗。胡不相畏？先祖于摧。旱既大甚，则不可沮。赫赫炎炎，云我无所。大命近止，靡瞻靡顾。群公先正，则不我助。父母先祖，胡宁忍予？旱既大甚，涤涤山川。旱魃为虐，如惔如焚。我心惮暑，忧心如熏。群公先正，则不我闻。昊天上帝，宁俾我遁？旱既大甚，黾勉畏去。胡宁瘨我以旱？憯不知其故。祈年孔夙，方社不莫。昊天上帝，则不我虞。敬恭明神，宜无悔怒。旱既大甚，散无友纪。鞫哉庶正，疚哉冢宰。趣马师氏，膳夫左右。靡人不周。无不能止，瞻卬昊天，云如何里！瞻卬昊天，有嘒其星。大夫君子，昭假无赢。大命近止，无弃尔成。何求为我。以戾庶正。瞻卬昊天，曷惠其宁？"}
{"title": "上之回", "time": "唐代", "author": "李白", "themes": ["忧国忧民"], "content": "三十六离宫，楼台与天通。阁道步行月，美人愁烟空。恩疏宠不及，桃李伤春风。淫乐意何极，金舆向回中。万乘出黄道，千旗扬彩虹。前军细柳北，后骑甘泉东。岂问渭川老，宁邀襄野童。但慕瑶池宴，归来乐未穷。"}
{"title": "风疾舟中伏枕书怀三十六韵奉呈湖南亲友", "time": "唐代", "author": "杜甫", "themes": ["忧国忧民"], "content": "轩辕休制律，虞舜罢弹琴。尚错雄鸣管，犹伤半死心。圣贤名古邈，羁旅病年侵。舟泊常依震，湖平早见参。如闻马融笛，若倚仲宣襟。故国悲寒望，群云惨岁阴。水乡霾白屋，枫岸叠青岑。郁郁冬炎瘴，濛濛雨滞淫。鼓迎非祭鬼，弹落似鸮禽。兴尽才无闷，愁来遽不禁。生涯相汩没，时物自萧森。疑惑尊中弩，淹留冠上簪。牵裾惊魏帝，投阁为刘歆。狂走终奚适，微才谢所钦。吾安藜不糁，汝贵玉为琛。乌几重重缚，鹑衣寸寸针。哀伤同庾信，述作异陈琳。十暑岷山葛，三霜楚户砧。叨陪锦帐座，久放白头吟。反朴时难遇，忘机陆易沈。应过数粒食，得近四知金。春草封归恨，源花费独寻。转蓬忧悄悄，行药病涔涔。瘗夭追潘岳，持危觅邓林。蹉跎翻学步，感激在知音。却假苏张舌，高夸周宋镡。纳流迷浩汗，峻址得嶔崟。城府开清旭，松筠起碧浔。披颜争倩倩，逸足竞駸駸。朗鉴存愚直，皇天实照临。公孙仍恃险，侯景未生擒。书信中原阔，干戈北斗深。畏人千里井，问俗九州箴。战血流依旧，军声动至今。葛洪尸定解，许靖力还任。家事丹砂诀，无成涕作霖。"}
{"title": "自京赴奉先县咏怀五百字 / 自京赴奉先咏怀五百字", "time": "唐代", "author": "杜甫", "themes": ["忧国忧民"], "content": "杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，潇洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固莫夺。顾惟蝼蚁辈，但自求其穴。胡为慕大鲸，辄拟偃溟渤。以兹误生理，独耻事干谒。兀兀遂至今，忍为尘埃没。终愧巢与由，未能易其节。沉饮聊自遣，放歌破愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷樛嶱。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。煖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号啕，幼子饥已卒。吾宁舍一哀，里巷亦呜咽。所愧为人父，无食致夭折。岂知秋禾登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。"}
{"title": "又呈吴郎", "time": "唐代", "author": "杜甫", "themes": ["忧国忧民"], "content": "堂前扑枣任西邻，无食无儿一妇人。不为困穷宁有此？只缘恐惧转须亲。即防远客虽多事，便插疏篱却甚真。已诉征求贫到骨，正思戎马泪盈巾。"}
{"title": "水夫谣", "time": "唐代", "author": "王建", "themes": ["忧国忧民"], "content": "苦哉生长当驿边，官家使我牵驿船。辛苦日多乐日少，水宿沙行如海鸟。逆风上水万斛重，前驿迢迢后淼淼。半夜缘堤雪和雨，受他驱遣还复去。夜寒衣湿披短蓑，臆穿足裂忍痛何！到明辛苦无处说，齐声腾踏牵船歌。一间茅屋何所值，父母之乡去不得。我愿此水作平田，长使水夫不怨天。"}
{"title": "汨罗遇风", "time": "唐代", "author": "柳宗元", "themes": ["羁旅", "抒情", "忧国忧民", "抱负"], "content": "南来不作楚臣悲，重入修门自有期。为报春风汨罗道，莫将波浪枉明时。"}
{"title": "杜陵叟", "time": "唐代", "author": "白居易", "themes": ["农民", "生活", "忧国忧民"], "content": "杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。"}
{"title": "田家", "time": "唐代", "author": "聂夷中", "themes": ["忧国忧民", "讽刺"], "content": "父耕原上田，子劚山下荒。六月禾未秀，官家已修仓。"}
{"title": "海人谣", "time": "唐代", "author": "王建", "themes": ["忧国忧民", "农民", "生活"], "content": "海人无家海里住，采珠役象为岁赋。恶波横天山塞路，未央宫中常满库。"}
{"title": "泊岳阳城下 / 泊岳阳楼下", "time": "唐代", "author": "杜甫", "themes": ["忧国忧民"], "content": "江国逾千里，山城仅百层。岸风翻夕浪，舟雪洒寒灯。留滞才难尽，艰危气益增。图南未可料，变化有鲲鹏。"}
{"title": "别房太尉墓", "time": "唐代", "author": "杜甫", "themes": ["唐诗三百首", "悼亡", "感伤", "忧国忧民"], "content": "他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。"}
{"title": "寄李儋元锡", "time": "唐代", "author": "韦应物", "themes": ["唐诗三百首", "思念", "友人", "忧国忧民"], "content": "去年花里逢君别，今日花开已一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。"}
{"title": "与史郎中钦听黄鹤楼上吹笛 / 黄鹤楼闻笛", "time": "唐代", "author": "李白", "themes": ["抒情", "思乡", "忧国忧民"], "content": "一为迁客去长沙，西望长安不见家。黄鹤楼中吹玉笛，江城五月落梅花。"}
{"title": "穆陵关北逢人归渔阳", "time": "唐代", "author": "刘长卿", "themes": ["忧国忧民"], "content": "逢君穆陵路，匹马向桑乾。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。"}
{"title": "猛虎行", "time": "唐代", "author": "李白", "themes": ["忧国忧民"], "content": "朝作猛虎行，暮作猛虎吟。肠断非关陇头水，泪下不为雍门琴。旌旗缤纷两河道，战鼓惊山欲倾倒。秦人半作燕地囚，胡马翻衔洛阳草。一输一失关下兵，朝降夕叛幽蓟城。巨鳌未斩海水动，鱼龙奔走安得宁。颇似楚汉时，翻覆无定止。朝过博浪沙，暮入淮阴市。张良未遇韩信贫，刘项存亡在两臣。暂到下邳受兵略，来投漂母作主人。贤哲栖栖古如此，今时亦弃青云士。有策不敢犯龙鳞，窜身南国避胡尘。宝书长剑挂高阁，金鞍骏马散故人。昨日方为宣城客，掣铃交通二千石。有时六博快壮心，绕床三匝呼一掷。楚人每道张旭奇，心藏风云世莫知。三吴邦伯多顾盼，四海雄侠皆相推。萧曹曾作沛中吏，攀龙附凤当有时。溧阳酒楼三月春，杨花漠漠愁杀人。胡人绿眼吹玉笛，吴歌白纻飞梁尘。丈夫相见且为乐，槌牛挝鼓会众宾。我从此去钓东海，得鱼笑寄情相亲。"}
{"title": "瞻卬", "time": "先秦", "author": null, "themes": ["诗经", "忧国忧民", "讽刺"], "content": "瞻卬昊天，则不我惠。孔填不宁，降此大厉。邦靡有定，士民其瘵。蟊贼蟊疾，靡有夷届。罪罟不收，靡有夷瘳。人有土田，女反有之。人有民人，女覆夺之。此宜无罪，女反收之。彼宜有罪，女覆说之。哲夫成城，哲妇倾城。懿厥哲妇，为枭为鸱。妇有长舌，维厉之阶。乱匪降自天，生自妇人。匪教匪诲，时维妇寺。鞫人忮忒。谮始竞背。岂曰不极？伊胡为慝？如贾三倍，君子是识。妇无公事，休其蚕织。天何以剌？何神不富？舍尔介狄，维予胥忌。不吊不祥，威仪不类。人之云亡，邦国殄瘁。天之降罔，维其优矣。人之云亡，心之忧矣。天之降罔，维其几矣。人之云亡，心之悲矣。觱沸槛泉，维其深矣。心之忧矣，宁自今矣？不自我先，不自我后。藐藐昊天，无不克巩。无忝皇祖，式救尔后。"}
{"title": "沔水", "time": "先秦", "author": null, "themes": ["诗经", "忧国忧民"], "content": "沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。鴥彼飞隼，率彼中陵。民之讹言，宁莫之惩？我友敬矣，谗言其兴。"}
{"title": "田上", "time": "唐代", "author": "崔道融", "themes": ["忧国忧民", "农民"], "content": "雨足高田白，披蓑半夜耕。人牛力俱尽，东方殊未明。"}
{"title": "绣岭宫词", "time": "唐代", "author": "李洞", "themes": ["怀念", "忧国忧民"], "content": "春日迟迟春草绿，野棠开尽飘香玉。绣岭宫前鹤发翁，犹唱开元太平曲。"}
{"title": "陪金陵府相中堂夜宴", "time": "唐代", "author": "韦庄", "themes": ["忧国忧民"], "content": "满耳笙歌满眼花，满楼珠翠胜吴娃。因知海上神仙窟，只似人间富贵家。绣户夜攒红烛市，舞衣晴曳碧天霞。却愁宴罢青娥散，扬子江头月半斜。"}
{"title": "田翁", "time": "唐代", "author": "杜荀鹤", "themes": ["忧国忧民", "讽刺"], "content": "白发星星筋力衰，种田犹自伴孙儿。官苗若不平平纳，任是丰年也受饥。"}
{"title": "己亥岁感事", "time": "唐代", "author": "曹松", "themes": ["忧国忧民"], "content": "泽国江山入战图，生民何计乐樵苏。凭君莫话封侯事，一将功成万骨枯。"}
{"title": "四怨诗", "time": "唐代", "author": "曹邺", "themes": ["忧国忧民"], "content": "手推呕哑车，朝朝暮暮耕。未曾分得谷，空得老农名。"}
{"title": "陈后宫", "time": "唐代", "author": "李商隐", "themes": ["忧国忧民"], "content": "茂苑城如画，阊门瓦欲流。还依水光殿，更起月华楼。侵夜鸾开镜，迎冬雉献裘。从臣皆半醉，天子正无愁。"}
{"title": "庄居野行", "time": "唐代", "author": "姚合", "themes": ["忧国忧民", "同情", "农民"], "content": "客行野田间，比屋皆闭户。借问屋中人，尽去作商贾。官家不税商，税农服作苦。居人尽东西，道路侵垄亩。采玉上山颠，探珠入水府。边兵索衣食，此物同泥土。古来一人耕，三人食犹饥。如今千万家，无一把锄犁。我仓常空虚，我田生蒺藜。上天不雨粟，何由活烝黎。"}
{"title": "古风二首 / 悯农二首", "time": "唐代", "author": "李绅", "themes": ["忧国忧民", "农民"], "content": "春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？"}
{"title": "农家望晴", "time": "唐代", "author": "雍裕之", "themes": ["忧国忧民"], "content": "尝闻秦地西风雨，为问西风早晚回。白发老农如鹤立，麦场高处望云开。"}
{"title": "新制绫袄成感而有咏", "time": "唐代", "author": "白居易", "themes": ["忧国忧民"], "content": "水波文袄造新成，绫软绵匀温复轻。晨兴好拥向阳坐，晚出宜披踏雪行。鹤氅毳疏无实事，木棉花冷得虚名。宴安往往叹侵夜，卧稳昏昏睡到明。百姓多寒无可救，一身独暖亦何情！心中为念农桑苦，耳里如闻饥冻声。争得大裘长万丈，与君都盖洛阳城！"}
{"title": "贞元十四年旱甚见权门移芍药花", "time": "唐代", "author": "吕温", "themes": ["忧国忧民"], "content": "绿原青垄渐成尘，汲井开园日日新。四月带花移芍药，不知忧国是何人。"}
{"title": "二月二十四日作", "time": "宋代", "author": "陆游", "themes": ["记事", "忧国忧民"], "content": "棠梨花开社酒浓，南村北村鼓冬冬。且祈麦熟得饱饭，敢说谷贱复伤农。崖州万里窜酷吏，湖南几时起卧龙？但愿诸贤集廊庙，书生穷死胜侯封。"}
{"title": "书悲", "time": "宋代", "author": "陆游", "themes": ["国家", "抒情", "忧国忧民"], "content": ""}
{"title": "拟古九首", "time": "魏晋", "author": "陶渊明", "themes": ["忧国忧民", "感慨", "时间"], "content": "荣荣窗下兰，密密堂前柳。初与君别时，不谓行当久。出门万里客，中道逢嘉友。未言心相醉，不在接杯酒。兰枯柳亦衰，遂令此言负。多谢诸少年，相知不忠厚。意气倾人命，离隔复何有？辞家夙严驾，当往至无终。问君今何行？非商复非戎。闻有田子泰，节义为士雄。斯人久已死，乡里习其风。生有高世名，既没传无穷。不学狂驰子，直在百年中。仲春遘时雨，始雷发东隅。众蛰各潜骇，草木纵横舒。翩翩新来燕，双双入我庐。先巢故尚在，相将还旧居。自从分别来，门庭日荒芜；我心固匪石，君情定何如？迢迢百尺楼，分明望四荒，暮作归云宅，朝为飞鸟堂。山河满目中，平原独茫茫。古时功名士，慷慨争此场。一旦百岁後，相与还北邙。松柏为人伐，高坟互低昂。颓基无遗主，游魂在何方！荣华诚足贵，亦复可怜伤。东方有一士，被服常不完；三旬九遇食，十年著一冠。辛勤无此比，常有好容颜。我欲观其人，晨去越河关。青松夹路生，白云宿檐端。知我故来意，取琴为我弹。上弦惊别鹤，下弦操孤鸾。愿留就君住，从令至岁寒。苍苍谷中树，冬夏常如兹；年年见霜雪，谁谓不知时。厌闻世上语，结友到临淄。稷下多谈士，指彼决吾疑。装束既有日，已与家人辞。行行停出门，还坐更自思。不怨道里长，但畏人我欺。万一不合意，永为世笑嗤。伊怀难具道，为君作此诗。日暮天无云，春风扇微和。佳人美清夜，达曙酣且歌。歌竟长叹息，持此感人多。皎皎云间月，灼灼叶中华。岂无一时好，不久当如何。少时壮且厉，抚剑独行游。谁言行游近？张掖至幽州。饥食首阳薇，渴饮易水流。不见相知人，惟见古时丘。路边两高坟，伯牙与庄周。此士难再得，吾行欲何求！种桑长江边，三年望当采。枝条始欲茂，忽值山河改。柯叶自摧折，根株浮沧海。春蚕既无食，寒衣欲谁待！本不植高原，今日复何悔。"}
{"title": "金陵三迁有感", "time": "宋代", "author": "梁栋", "themes": ["忧国忧民", "壮志未酬", "爱国"], "content": "憔悴城南短李绅，多情乌帽染黄尘。读书不了平生事，阅世空存后死身。落日江山宜唤酒，西风天地正愁人。任他蜂蝶黄花老，明月园林是小春。"}
{"title": "师说", "time": "唐代", "author": "韩愈", "themes": ["高中文言文", "古文观止", "议论", "老师"], "content": "古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。”呜呼！师道之不复可知矣。巫医乐师百工之人，君子不齿，今其智乃反不能及，其可怪也欤！圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，必有我师焉。是故弟子不必不如师，师不必贤于弟子，闻道有先后，术业有专攻，如是而已。李氏子蟠，年十七，好古文，六艺经传皆通习之，不拘于时，学于余。余嘉其能行古道，作师说以贻之。"}
{"title": "奉答李和甫代简二绝句", "time": "宋代", "author": "黄庭坚", "themes": ["思念", "友人", "抒情", "苦闷"], "content": "山色江声相与清，卷帘待得月华生。可怜一曲并船笛，说尽故人离别情。梦中往事随心见，醉里繁华乱眼生。长为风流恼人病，不如天性总无情。"}
{"title": "吉祥寺赏牡丹", "time": "宋代", "author": "苏轼", "themes": ["叙事", "赏花", "抒情", "乐观"], "content": "人老簪花不自羞，花应羞上老人头。醉归扶路人应笑，十里珠帘半上钩。"}
{"title": "紫骝马", "time": "唐代", "author": "李白", "themes": ["边塞", "写马", "思乡"], "content": "紫骝行且嘶，双翻碧玉蹄。临流不肯渡，似惜锦障泥。白雪关山远，黄云海戍迷。挥鞭万里去，安得念春闺。"}
{"title": "韦讽录事宅观曹将军画马图", "time": "唐代", "author": "杜甫", "themes": ["唐诗三百首", "写马"], "content": "国初已来画鞍马，神妙独数江都王。将军得名三十载，人间又见真乘黄。曾貌先帝照夜白，龙池十日飞霹雳。内府殷红玛瑙盘，婕妤传诏才人索。盘赐将军拜舞归，轻纨细绮相追飞。贵戚权门得笔迹，始觉屏障生光辉。昔日太宗拳毛騧，近时郭家狮子花。今之新图有二马，复令识者久叹嗟。此皆骑战一敌万，缟素漠漠开风沙。其余七匹亦殊绝，迥若寒空动烟雪。霜蹄蹴踏长楸间，马官厮养森成列。可怜九马争神骏，顾视清高气深稳。借问苦心爱者谁，后有韦讽前支遁。忆昔巡幸新丰宫，翠华拂天来向东。腾骧磊落三万匹，皆与此图筋骨同。自从献宝朝河宗，无复射蛟江水中。君不见金粟堆前松柏里，龙媒去尽鸟呼风。"}
{"title": "北人食菱", "time": "明代", "author": "江盈科", "themes": ["小学文言文", "哲理", "讽刺", "写人"], "content": "北人生而不识菱者，仕于南方，席上啖菱，并壳入口。或曰：“食菱须去壳。”其人自护所短，曰：“我非不知，并壳者，欲以去热也。”问者曰：“北土亦有此物否？”答曰：“前山后山，何地不有？”夫菱生于水而非土产，此坐强不知以为知也。"}
{"title": "浣溪沙·谁念西风独自凉", "time": "清代", "author": "纳兰性德", "themes": ["悼亡", "回忆", "爱情", "感伤"], "content": "谁念西风独自凉，萧萧黄叶闭疏窗，沉思往事立残阳。被酒莫惊春睡重，赌书消得泼茶香，当时只道是寻常。"}
{"title": "木兰花·独上小楼春欲暮", "time": "五代", "author": "韦庄", "themes": ["闺怨", "女子"], "content": "独上小搂春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿斑红泪滴。千山万水不曾行，魂梦欲教何处觅？"}
{"title": "父善游", "time": "先秦", "author": null, "themes": ["小学文言文", "哲理"], "content": "有过于江上者，见人方引婴儿而欲投之江中，婴儿啼。人问其故。曰：“此其父善游。”其父虽善游，其子岂遽善游哉？以此任物，亦必悖矣。"}
{"title": "二翁登泰山", "time": "未知", "author": null, "themes": ["小学文言文", "哲理", "初中文言文", "励志"], "content": "昔有二翁，同邑(里）而居。甲翁之妻子去乡，唯叟一人而已。一日，叟携酒至乙翁第，二人对酌，不亦乐乎！乙翁曰：“向吾远游冀﹑雍，然（但）未尝登泰山，君有意同行乎？”甲翁曰：“是山余亦未登，然老矣，恐力不胜。”乙翁曰：“差矣，汝之言！曩者愚公年且九十而移山，今吾辈方逾六旬，何老之有！”甲翁曰：“甚善！”翌日，二翁偕往，越钱塘，绝长江，而至泰阴。夜宿，凌晨上山。乙翁欲扶之，甲翁曰：“吾力尚可，无需相扶。”自日出至薄暮，已至半山矣。"}
{"title": "应天长·别来半岁音书绝", "time": "唐代", "author": "韦庄", "themes": ["爱情", "相思"], "content": "别来半岁音书绝，一寸离肠千万结。难相见，易相别，又是玉楼花似雪。暗相思，无处说，惆怅夜来烟月。想得此时情切，泪沾红袖黦。"}
{"title": "凤求凰", "time": "两汉", "author": "司马相如", "themes": ["思念", "爱情"], "content": "有一美人兮，见之不忘。(一作：有美人兮，见之不忘)一日不见兮，思之如狂。凤飞翱翔兮，四海求凰。无奈佳人兮，不在东墙。将琴代语兮，聊写衷肠。何日见许兮，慰我彷徨。愿言配德兮，携手相将。不得於飞兮，使我沦亡。凤兮凤兮归故乡，遨游四海求其凰。时未遇兮无所将，何悟今兮升斯堂！有艳淑女在闺房，室迩人遐毒我肠。何缘交颈为鸳鸯，胡颉颃兮共翱翔！凰兮凰兮从我栖，得托孳尾永为妃。交情通意心和谐，中夜相从知者谁？双翼俱起翻高飞，无感我思使余悲。"}
{"title": "南歌子·似带如丝柳", "time": "唐代", "author": "温庭筠", "themes": ["写人", "爱情"], "content": "似带如丝柳，团酥握雪花。帘卷玉钩斜，九衢尘欲暮，逐香车。"}
{"title": "送豆卢膺秀才南游序", "time": "唐代", "author": "柳宗元", "themes": ["送别"], "content": "君子病无乎内而饰乎外，有乎内而不饰乎外者。无乎内而饰乎外，则是设覆为阱也，祸孰大焉；有乎内而不饰乎外，则是焚梓毁璞也，诟孰甚焉！于是有切磋琢磨、镞砺栝羽之道，圣人以为重。豆卢生，内之有者也，余是以好之，而欲其遂焉。而恒以幼孤羸馁为惧，恤恤焉游诸侯求给乎是，是固所以有乎内者也。然而不克专志于学，饰乎外者未大，吾愿子以《诗》、《礼》为冠屦，以《春秋》为襟带，以图史为佩服，琅乎璆璜冲牙之响发焉，煌乎山龙华虫之采列焉，则揖让周旋乎宗庙朝廷斯可也。惜乎余无禄食于世，不克称其欲，成其志，而姑欲其速反也，故诗而序云。"}
{"title": "春夜别友人二首·其一", "time": "唐代", "author": "陈子昂", "themes": ["离别", "相思"], "content": "银烛吐青烟，金樽对绮筵。离堂思琴瑟，别路绕山川。明月隐高树，长河没晓天。悠悠洛阳道，此会在何年。"}
{"title": "虞美人·曲阑深处重相见", "time": "清代", "author": "纳兰性德", "themes": ["离别", "相思"], "content": "曲阑深处重相见，匀泪偎人颤。凄凉别后两应同，最是不胜清怨月明中。半生已分孤眠过，山枕檀痕涴。忆来何事最销魂，第一折枝花样画罗裙。"}
{"title": "塞上曲二首·其二", "time": "唐代", "author": "戴叔伦", "themes": ["边塞", "爱国"], "content": "汉家旌帜满阴山，不遣胡儿匹马还。愿得此身长报国，何须生入玉门关。"}
{"title": "马嵬坡", "time": "唐代", "author": "郑畋", "themes": ["唐诗三百首", "地名"], "content": "玄宗回马杨妃死，云雨难忘日月新。终是圣明天子事，景阳宫井又何人。"}
{"title": "关山月", "time": "南北朝", "author": "徐陵", "themes": ["古诗三百首", "边塞", "思念"], "content": "关山三五月，客子忆秦川。思妇高楼上，当窗应未眠。星旗映疏勒，云阵上祁连。战气今如此，从军复几年。"}
{"title": "从军行七首", "time": "唐代", "author": "王昌龄", "themes": ["边塞", "叙事", "抒情", "思念"], "content": "烽火城西百尺楼，黄昏独坐海风秋。(独坐一作：独上)更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。"}
{"title": "胡歌", "time": "唐代", "author": "岑参", "themes": ["边塞"], "content": "黑姓蕃王貂鼠裘，葡萄宫锦醉缠头。关西老将能苦战，七十行兵仍未休。"}
{"title": "碛中作", "time": "唐代", "author": "岑参", "themes": ["边塞", "生活"], "content": "走马西来欲到天，辞家见月两回圆。今夜不知何处宿，平沙万里绝人烟。"}
{"title": "碛西头送李判官入京", "time": "唐代", "author": "岑参", "themes": ["边塞", "离别", "励志", "思乡"], "content": "一身从远使，万里向安西。汉月垂乡泪，胡沙费马蹄。寻河愁地尽，过碛觉天低。送子军中饮，家书醉里题。"}
{"title": "登邯郸洪波台置酒观发兵", "time": "唐代", "author": "李白", "themes": ["边塞"], "content": "我把两赤羽，来游燕赵间。天狼正可射，感激无时闲。观兵洪波台，倚剑望玉关。请缨不系越，且向燕然山。风引龙虎旗，歌钟昔追攀。击筑落高月，投壶破愁颜。遥知百战胜，定扫鬼方还。"}
{"title": "塞下曲六首", "time": "唐代", "author": "李白", "themes": ["边塞"], "content": "五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。塞虏乘秋下，天兵出汉家。将军分虎竹，战士卧龙沙。边月随弓影，胡霜拂剑花。玉关殊未入，少妇莫长嗟。烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。"}
{"title": "送人游塞", "time": "唐代", "author": "齐己", "themes": ["边塞", "送别"], "content": "槐柳野桥边，行尘暗马前。秋风来汉地，客路入胡天。雁聚河流浊，羊群碛草膻。那堪陇头宿，乡梦逐潺湲。"}
{"title": "塞上曲", "time": "唐代", "author": "裴说", "themes": ["边塞"], "content": "极目望空阔，马羸程又赊。月生方见树，风定始无沙。楚水辞鱼窟，燕山到雁家。如斯名利役，争不老天涯。"}
{"title": "从军行", "time": "唐代", "author": "陈羽", "themes": ["边塞"], "content": "海畔风吹冻泥裂，枯桐叶落枝梢折。横笛闻声不见人，红旗直上天山雪。"}
{"title": "和张仆射塞下曲六首", "time": "唐代", "author": "卢纶", "themes": ["边塞"], "content": "鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。"}
{"title": "塞上曲二首", "time": "唐代", "author": "戴叔伦", "themes": ["边塞", "讽刺"], "content": "军门频纳受降书，一剑横行万里馀。汉祖谩夸娄敬策，却将公主嫁单于。汉家旌帜满阴山，不遣胡儿匹马还。愿得此身长报国，何须生入玉门关。"}
{"title": "后出塞五首", "time": "唐代", "author": "杜甫", "themes": ["写人", "边塞"], "content": "男儿生世间，及壮当封侯。战伐有功业，焉能守旧丘？召募赴蓟门，军动不可留。千金买马鞍，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁？恐是霍嫖姚。古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群；誓开玄冥北，持以奉吾君！献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都：边人不敢议，议者死路衢。我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。"}
{"title": "乌衣巷", "time": "唐代", "author": "刘禹锡", "themes": ["唐诗三百首", "地名", "怀古"], "content": "朱雀桥边野草花，乌衣巷口夕阳斜。旧时王谢堂前燕，飞入寻常百姓家。"}
{"title": "凉州词二首", "time": "唐代", "author": "王之涣", "themes": ["地名"], "content": "黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。"}
{"title": "陪裴使君登岳阳楼", "time": "唐代", "author": "杜甫", "themes": ["地名", "愿望"], "content": "湖阔兼云雾，楼孤属晚晴。礼加徐孺子，诗接谢宣城。雪岸丛梅发，春泥百草生。敢违渔父问，从此更南征。"}
{"title": "金陵三首", "time": "唐代", "author": "李白", "themes": ["怀古", "地名"], "content": "晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。地拥金陵势，城回江水流。当时百万户，夹道起朱楼。亡国生春草，王宫没古丘。空余后湖月，波上对瀛州。六代兴亡国，三杯为尔歌。苑方秦地少，山似洛阳多。古殿吴花草，深宫晋绮罗。并随人事灭，东逝与沧波。"}
{"title": "夔州歌十绝句", "time": "唐代", "author": "杜甫", "themes": ["地名", "山水"], "content": "中巴之东巴东山，江水开辟流其间。白帝高为三峡镇，瞿塘险过百牢关。(其一瞿塘一作：“夔州”)白帝夔州各异城，蜀江楚峡混殊名。英雄割据非天意，霸主并吞在物情。(其二)群雄竞起问前朝，王者无外见今朝。比讶渔阳结怨恨，元听舜日旧箫韶。(其三)赤甲白盐俱刺天，闾阎缭绕接山巅。枫林橘树丹青合，复道重楼锦绣悬。(其四)瀼东瀼西一万家，江北江南春冬花。背飞鹤子遗琼蕊，相趁凫雏入蒋牙。(其五)东屯稻畦一百顷，北有涧水通青苗。晴浴狎鸥分处处，雨随神女下朝朝。(其六)蜀麻吴盐自古通，万斛之舟行若风。长年三老长歌里，白昼摊钱高浪中。(其七)忆昔咸阳都市合，山水之图张卖时。巫峡曾经宝屏见，楚宫犹对碧峰疑。(其八)武侯祠堂不可忘，中有松柏参天长。干戈满地客愁破，云日如火炎天凉。(其九)阆风玄圃与蓬壶，中有高堂天下无。借问夔州压何处，峡门江腹拥城隅。(其十)"}
{"title": "早发白帝城 / 白帝下江陵", "time": "唐代", "author": "李白", "themes": ["唐诗三百首", "写山", "长江", "地名", "喜悦"], "content": "朝辞白帝彩云间，千里江陵一日还。两岸猿声啼不住，轻舟已过万重山。"}
{"title": "襄阳曲四首", "time": "唐代", "author": "李白", "themes": ["地名"], "content": "襄阳行乐处，歌舞白铜鞮。江城回绿水，花月使人迷。山公醉酒时，酩酊高阳下。头上白接篱，倒著还骑马。岘山临汉水，水绿沙如雪。上有堕泪碑，青苔久磨灭。且醉习家池，莫看堕泪碑。山公欲上马，笑杀襄阳儿。"}
{"title": "题大庾岭北驿", "time": "唐代", "author": "宋之问", "themes": ["唐诗三百首", "思乡", "地名"], "content": "阳月南飞雁，传闻至此回。我行殊未已，何日复归来。江静潮初落，林昏瘴不开。明朝望乡处，应见陇头梅。"}
{"title": "望阙台", "time": "明代", "author": "戚继光", "themes": ["爱国", "战争", "励志"], "content": "十年驱驰海色寒，孤臣于此望宸銮。繁霜尽是心头血，洒向千峰秋叶丹。"}
{"title": "送紫岩张先生北伐", "time": "宋代", "author": "岳飞", "themes": ["送别", "豪迈", "爱国"], "content": "号令风霆迅，天声动北陬。长驱渡河洛，直捣向燕幽。马蹀阏氏血，旗袅可汗头。归来报明主，恢复旧神州。"}
{"title": "雅志小饮适宽仲送相州法酝并竹萌同至", "time": "宋代", "author": "姜特立", "themes": ["喜悦", "爱国"], "content": "相州昼锦堂厨酝，卫国淇川岸竹萌。二物烦君走分饷，时哉乘兴倒瑶觥。"}
{"title": "扬子江", "time": "宋代", "author": "文天祥", "themes": ["爱国", "励志"], "content": "几日随风北海游，回从扬子大江头。臣心一片磁针石，不指南方不肯休。"}
{"title": "夜泊水村", "time": "宋代", "author": "陆游", "themes": ["爱国"], "content": "腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。"}
{"title": "三月十七日夜醉中作", "time": "宋代", "author": "陆游", "themes": ["爱国"], "content": "前年脍鲸东海上，白浪如山寄豪壮；去年射虎南山秋，夜归急雪满貂裘。今年摧颓最堪笑，华发苍颜羞自照。谁知得酒尚能狂，脱帽向人时大叫。逆胡未灭心未平，孤剑床头铿有声。破驿梦回灯欲死，打窗风雨正三更。"}
{"title": "登大伾山诗", "time": "明代", "author": "王守仁", "themes": ["写山", "抒怀", "爱国"], "content": "晓披烟雾入青峦，山寺疏钟万木寒。千古河流成沃野，几年沙势自风湍。水穿石甲龙鳞动，日绕峰头佛顶宽。宫阙五云天北极，高秋更上九霄看。"}
{"title": "在金日作·选二", "time": "宋代", "author": "宇文虚中", "themes": ["爱国", "伤怀"], "content": "满腹诗书漫古今，频年流落易伤心。南冠终日囚军府，北雁何时到上林？开口摧颓空抱朴，协肩奔走尚腰金。莫邪利剑今何在？不斩奸邪恨最深！遥夜沈沈满幕霜，有时归梦到家乡。传闻已筑西河馆，自许能肥北海羊。回首两朝俱草莽，驰心万里绝农桑。人生一死浑闲事，裂眥穿胸不汝忘！"}
{"title": "水龙吟·雪中登大观亭", "time": "清代", "author": "邓廷桢", "themes": ["写雪", "爱国", "品格"], "content": "关河冻合梨云，冲寒犹试连钱骑。思量旧梦，黄梅听雨，危阑倦倚。披氅重来，不分明出，可怜烟水。算夔巫万里，金焦两点，谁说与，苍茫意？却忆蛟台往事，耀弓刀，舳舻天际。而今剩了，低迷鱼艇，模粘雁字。我辈登临，残山送暝，远江延醉。折梅花去也，城西炬火，照琼瑶碎。"}
{"title": "送元暠师诗", "time": "唐代", "author": "柳宗元", "themes": ["离别", "抒怀"], "content": "侯门辞必服，忍位取悲增。去鲁心犹在，从周力未能。家山余五柳，人世遍千灯。莫让金钱施，无生道自弘。"}
{"title": "送董元达", "time": "宋代", "author": "谢逸", "themes": ["离别", "旷达"], "content": "读书不作儒生酸，跃马西入金城关。塞垣苦寒风气恶，归来面皱须眉斑。先皇召见延和殿，议论慷慨天开颜。谤书盈箧不复辩，脱身来看江南山。长江滚滚蛟龙怒，扁舟此去何当还？大梁城里定相见，玉川破屋应数间。"}
{"title": "送荪友", "time": "清代", "author": "纳兰性德", "themes": ["离别"], "content": "人生何如不相识，君老江南我燕北。何如相逢不相合，更无别恨横胸臆。留君不住我心苦，横门骊歌泪如雨。君行四月草萋萋，柳花桃花半委泥。江流浩淼江月堕，此时君亦应思我。我今落拓何所止，一事无成已如此。平生纵有英雄血，无由一溅荆江水。荆江日落阵云低，横戈跃马今何时。忽忆去年风月夜，与君展卷论王霸。君今偃仰九龙间，吾欲从兹事耕稼。芙蓉湖上芙蓉花，秋风未落如朝霞。君如载酒须尽醉，醉来不复思天涯。"}
{"title": "七夕二首·其二", "time": "唐代", "author": null, "themes": ["七夕节", "离别", "感伤"], "content": "织女牵牛送夕阳，临看不觉鹊桥长。最伤今夜离愁曲，遥对天涯愈断肠。"}
{"title": "送江水曹还远馆", "time": "南北朝", "author": "谢朓", "themes": ["离别"], "content": "高馆临荒途，清川带长陌。上有流思人，怀旧望归客。塘边草杂红，树际花犹白。日暮有重城，何由尽离席！"}
{"title": "好事近·帘外五更风", "time": "清代", "author": "纳兰性德", "themes": ["离别", "孤独", "感伤"], "content": "帘外五更风，消受晓寒时节。刚剩秋衾一半，拥透帘残月。争教清泪不成冰？好处便轻别。拟把伤离情绪，待晓寒重说。"}
{"title": "蝶恋花·满地霜华浓似雪", "time": "清代", "author": "王国维", "themes": ["离别"], "content": "满地霜华浓似雪。人语西风，瘦马嘶残月。一曲阳关浑未彻。车声渐共歌声咽。换尽天涯芳草色。陌上深深，依旧年时辙。自是浮生无可说。人间第一耽离别。"}
{"title": "别滁", "time": "宋代", "author": "欧阳修", "themes": ["古诗三百首", "离别", "叙事", "抒情"], "content": "花光浓烂柳轻明，酌酒花前送我行。我亦且如常日醉，莫教弦管作离声。"}
{"title": "送文子转漕江东二首", "time": "宋代", "author": "陈亮", "themes": ["送别", "战争"], "content": "九重寤寐忆忠诚，故向长沙起贾生。魏阙丝纶新借宠，秦淮草木旧知名。已闻塞下销锋镝，正自胸中有甲兵。万幕从兹无减灶，笑看卧鼓旧边城。诏颁英簜促锋车，暂借长才按转输。昔叹当年无李牧，今知江左有夷吾。休论足食为先策，自是平戎在用儒。来岁春风三月暮，沙堤隠隠接云衢。"}
{"title": "送吴先生谒惠州苏副使", "time": "宋代", "author": "陈师道", "themes": ["送别", "抒怀"], "content": "闻名欣识面，异好有同功。我亦惭吾子，人谁恕此公。百年双白鬓，万里一秋风。为说任安在，依然一秃翁。"}
{"title": "送江陵薛侯入觐序", "time": "明代", "author": "袁宏道", "themes": ["送别", "写人"], "content": "当薛侯之初令也，珰而虎者，张甚。郡邑之良，泣而就逮。侯少年甫任事，人皆为侯危。侯笑曰：“不然。此蒙庄氏所谓养虎者也。猝饥则噬人，而猝饱必且负嵎。吾饥之使不至怒；而饱之使不至骄，政在我矣。”已而果就约。至他郡邑，暴横甚，荆则招之亦不至。而是时适有播酋之变。部使者檄下如雨，计亩而诛，计丁而夫。耕者哭于田，驿者哭于邮。而荆之去川也迩。沮水之余，被江而下，惴惴若不能一日处。侯谕父老曰：“是釜中鱼，何能为？”戒一切勿嚣。且曰，“奈何以一小逆疲吾赤子！”诸征调皆缓其议，未几果平。余时方使还，闻之叹曰：“今天下为大小吏者皆若此，无忧太平矣。”小民无识，见一二官吏与珰相持而击，则群然誉。故激之名张，而调之功隐。吾务其张而不顾其害，此犹借锋以割耳。自古国家之祸，造于小人，而成于贪功幸名之君子者，十常八九。故自楚、蜀造祸以来，识者之忧，有深于珰与夷者。辟如病人，冀病之速去也，而纯用攻伐之剂，其人不死于病而死于攻。今观侯之治荆，激之耶，抑调之耶？吏侯一日而秉政，其不以贪功幸名之药毒天下也审矣。侯为人丰颐广额，一见知其巨材。今年秋以试事分校省闱，首取余友元善，次余弟宗郢。元善才识卓绝，其为文骨胜其肌，根极幽彻，非具眼如侯，未有能赏识其俊者。余弟质直温文，其文如其人，能不为师门之辱者。以此二士度一房，奚啻得五？侯可谓神于相士者也。侯之徽政，不可枚举。略述其大者如此。汉庭第治行，讵有能出侯上者？侯行矣。呜呼。使逆珰时不为激而为调，宁至决裂乎？谁谓文人无奇识，不能烛几于先也。"}
{"title": "武昌酌菩萨泉送王子立", "time": "宋代", "author": "苏轼", "themes": ["送别", "旷达"], "content": "送行无酒亦无钱，劝尔一杯菩萨泉。何处低头不见我？四方同此水中天。"}
{"title": "菊花新·用韵送张见阳令江华", "time": "清代", "author": "纳兰性德", "themes": ["送别", "感伤", "惜别"], "content": "愁绝行人天易暮，行向鹧鸪声里住。渺渺洞庭波，木叶下，楚天何处。折残杨柳应无数，趁离亭笛声吹度。有几个征鸿，相伴也，送君南去。"}
{"title": "送监丞家同年守简池三十韵", "time": "宋代", "author": "洪咨夔", "themes": ["送别"], "content": "去年为君来，明廷峙鸾鹄。今年为亲归，蚕市苦思蜀。扶舆出修门，万里宛在目。大江六月寒，风饱帆数幅。金山如幽人，杜蘅缭荷屋。采石如壮士，铁骑明鋈续。五老烟光开，九华云气矗。如王公大人，冠冕而佩玉。大孤狷介甚，赤壁清旷足。黄鹤侠者流，隽放不容束。英雄古荆州，霜月耿乔木。寂寞三闾亭，风露落秋菊。阳台峰十二，森拱峡江曲。高标耸赤松，绝槩凛孤竹。或如汉汲黯，抗直敢掁触。又如唐真卿，峻絜不受辱。瞿唐滟滪堆，一柱轧坤轴。溃城睢阳孤，钩党林宗独。水石明边酌，苹蓼佳处宿。宽作几月程，迎面峨眉绿。世道淡有味，人生平为福。江山无愧容，草木有余馥。试剑信雄拔，易简更清沃。虎蛇方横道，有此廉平牧。相如驷马贵，长孺一翁秃。明河隔黄姑，碧落杳飞鹜。独复即无妄，多识乃大畜。岁晏以为期，仁亦在乎熟。木末老芙蓉，阑干深苜蓿。邮签莫厌娄，瑟僴尉淇奥。"}
{"title": "送湖南部曲", "time": "宋代", "author": "辛弃疾", "themes": ["送别", "抒怀"], "content": "青衫匹马万人呼，幕府当年急急符。愧我明珠成薏苡，负君赤手缚於菟。观书老眼明如镜，论事惊人胆满躯。万里云霄送君去，不妨风雨破吾庐。"}
{"title": "送欧阳推官赴华州监酒", "time": "宋代", "author": "苏轼", "themes": ["送别", "赞美", "写人"], "content": "我观文忠公，四子皆超越。仲也珠径寸，照夜光如月。好诗真脱兔，下笔先落鹘。知音如周郎，议论亦英发。文章乃余事，学道探玄窟。死为长白主，名字书绛阙。（熙宁之末，仲纯父见仆于京城之东，曰：“吾梦道士持告身授吾曰：上帝命汝为长白山主，此何祥也？”明年，仲纯父没。）伤心清颍尾，已伴白鸥没。喜见三少年，俱有千里骨。千里不难到，莫遣历块蹶。临分出苦语，愿子书之笏。"}
{"title": "谢张仲谋端午送巧作", "time": "宋代", "author": "黄庭坚", "themes": ["端午节", "送别"], "content": "君家玉女从小见，闻道如今画不成。翦裁似借天女手，萱草石榴偏眼明。"}
{"title": "送陈秀才还沙上省墓", "time": "明代", "author": "高启", "themes": ["清明节", "送别", "感伤"], "content": "满衣血泪与尘埃，乱后还乡亦可哀。风雨梨花寒食过，几家坟上子孙来？"}
{"title": "送贾讷倅眉", "time": "宋代", "author": "苏轼", "themes": ["送别", "思乡"], "content": "老翁山下玉渊回，手植青松三万栽。父老得书知我在，小轩临水为君开。试看一一龙蛇活，更听萧萧风雨哀。便与甘棠同不剪，苍髯白甲待归来。"}
{"title": "水调歌头·送王修甫东还", "time": "元代", "author": "王恽", "themes": ["送别", "羁旅", "思乡"], "content": "樊川吾所爱，老我莫能俦。二年鞍马淇上，来往更风流。梦里池塘春草，却被鸣禽呼觉，柳暗水边楼。浩荡故园思，汶水日悠悠。洛阳花，梁苑月，苦迟留。半生许与词伯，不负壮年游。我亦布衣游子，久欲观光齐鲁，羁绁在鹰韛、早晚西湖上，同醉木兰舟。"}
{"title": "送僧南归", "time": "宋代", "author": null, "themes": ["离别", "思乡"], "content": "渐老念乡国，先归独羡君。吴山全接汉，江树半藏云。振锡林烟断，添瓶涧月分。重栖上方定，孤狖雪中闻。"}
{"title": "立春日感怀", "time": "明代", "author": "于谦", "themes": ["爱国", "思乡"], "content": "年去年来白发新，匆匆马上又逢春。关河底事空留客？岁月无情不贷人。一寸丹心图报国，两行清泪为思亲。孤怀激烈难消遣，漫把金盘簇五辛。"}
{"title": "拟咏怀二十七首·其二十六", "time": "南北朝", "author": "庾信", "themes": ["边塞", "羁旅", "思乡"], "content": "萧条亭障远，凄惨风尘多。关门临白狄，城影入黄河。秋风别苏武，寒水送荆轲。谁言气盖世，晨起帐中歌。"}
{"title": "贺明朝·忆昔花间初识面", "time": "五代", "author": "欧阳炯", "themes": ["追忆", "怀念", "爱情"], "content": "忆昔花间初识面，红袖半遮，妆脸轻转。石榴裙带，故将纤纤玉指偷捻，双凤金线。碧梧桐锁深深院，谁料得两情，何日教谴绻？羡春来双燕，飞到玉楼，朝暮相见。"}
{"title": "菩萨蛮·花明月暗笼轻雾", "time": "五代", "author": "李煜", "themes": ["少女", "爱情"], "content": "花明月暗笼轻雾，今宵好向郎边去。刬袜步香阶，手提金缕鞋。画堂南畔见，一向偎人颤。奴为出来难，教君恣意怜。"}
{"title": "绮怀", "time": "清代", "author": "黄景仁", "themes": ["爱情", "孤独", "思念"], "content": "几回花下坐吹箫，银汉红墙入望遥。似此星辰非昨夜，为谁风露立中宵。缠绵思尽抽残茧，宛转心伤剥后蕉。三五年时三五月，可怜杯酒不曾消。"}
{"title": "采桑子·土花曾染湘娥黛", "time": "清代", "author": "纳兰性德", "themes": ["爱情", "相思"], "content": "土花曾染湘娥黛，铅泪难消。清韵谁敲，不是犀椎是凤翘。只应长伴端溪紫，割取秋潮。鹦鹉偷教，方响前头见玉萧。"}
{"title": "鬲溪梅令·丙辰冬自无锡归作此寓意", "time": "宋代", "author": "姜夔", "themes": ["写花", "爱情"], "content": "好花不与殢香人。浪粼粼。又恐春风归去绿成阴。玉钿何处寻。木兰双桨梦中云。小横陈。漫向孤山山下觅盈盈。翠禽啼一春。"}
{"title": "荷叶杯·记得那年花下", "time": "唐代", "author": "韦庄", "themes": ["爱情", "回忆", "相思"], "content": "记得那年花下，深夜，初识谢娘时。水堂西面画帘垂，携手暗相期。惆怅晓莺残月，相别，从此隔音尘。如今俱是异乡人，相见更无因。"}
{"title": "马嵬·其二", "time": "唐代", "author": "李商隐", "themes": ["爱情", "讽刺"], "content": "海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。"}
{"title": "春别诗四首·其三", "time": "南北朝", "author": "萧子显", "themes": ["爱情", "离别", "相思"], "content": "江东大道日华春，垂杨挂柳扫清尘。淇水昨送泪沾巾，红妆宿昔已应新。"}
{"title": "采莲曲", "time": "南北朝", "author": "萧纲", "themes": ["女子", "爱情", "生活"], "content": "晚日照空矶，采莲承晚晖。风起湖难渡，莲多采未稀。棹动芙蓉落，船移白鹭飞。荷丝傍绕腕，菱角远牵衣。"}
{"title": "师旷撞晋平公", "time": "先秦", "author": "韩非", "themes": ["小学文言文", "励志", "哲理"], "content": "晋平公与群臣饮，饮酣，乃喟然叹曰：“莫乐为人君！惟其言而莫之违。”师旷侍坐于前，援琴撞之。公被衽而避，琴坏于壁。公曰：“太师谁撞？”师旷曰：“今者有小人言于侧者，故撞之。”公曰：“寡人也。”师旷曰：“哑！是非君人者之言也。”左右请除之。公曰：“释之，以为寡人戒。”"}
{"title": "铁杵磨针", "time": "明代", "author": "郑之珍", "themes": ["小学文言文", "寓言", "励志", "哲理"], "content": "磨针溪，在眉州象耳山下。世传李太白读书山中，未成，弃去。过小溪，逢老媪方磨铁杵，问之，曰：“欲作针。”太白感其意，还卒业。媪自言姓武。今溪旁有武氏岩。"}
{"title": "论诗五首·其二", "time": "清代", "author": "赵翼", "themes": ["古诗三百首", "初中古诗", "励志", "哲理", "写人"], "content": "李杜诗篇万口传，至今已觉不新鲜。江山代有才人出，各领风骚数百年。"}
{"title": "己亥杂诗·其二百二十", "time": "清代", "author": "龚自珍", "themes": ["古诗三百首", "小学古诗", "励志"], "content": "九州生气恃风雷，万马齐喑究可哀。我劝天公重抖擞，不拘一格降人才。"}
{"title": "赠梁任父同年", "time": "清代", "author": "黄遵宪", "themes": ["爱国", "励志"], "content": "寸寸山河寸寸金，侉离分裂力谁任，杜鹃再拜忧天泪，精卫无穷填海心。"}
{"title": "赴戍登程口占示家人二首", "time": "清代", "author": "林则徐", "themes": ["爱国", "励志"], "content": "出门一笑莫心哀，浩荡襟怀到处开。时事难从无过立，达官非自有生来。风涛回首空三岛，尘壤从头数九垓。休信儿童轻薄语，嗤他赵老送灯台。力微任重久神疲，再竭衰庸定不支。苟利国家生死以，岂因祸福避趋之？谪居正是君恩厚，养拙刚于戍卒宜。戏与山妻谈故事，试吟断送老头皮。"}
{"title": "定风波·次高左藏使君韵", "time": "宋代", "author": "黄庭坚", "themes": ["励志"], "content": "万里黔中一漏天，屋居终日似乘船。及至重阳天也霁，催醉，鬼门关外蜀江前。莫笑老翁犹气岸，君看，几人黄菊上华颠？戏马台南追两谢，驰射，风流犹拍古人肩。"}
{"title": "贺新郎·寄辛幼安和见怀韵", "time": "宋代", "author": "陈亮", "themes": ["励志"], "content": "老去凭谁说。看几番、神奇臭腐，夏裘冬葛。父老长安今余几，后死无仇可雪。犹未燥、当时生发。二十五弦多少恨，算世间、那有平分月。胡妇弄，汉宫瑟。树犹如此堪重别。只使君、从来与我，话头多合。行矣置之无足问，谁换妍皮痴骨。但莫使、伯牙弦绝。九转丹砂牢拾取，管精金、只是寻常铁。龙共虎，应声裂。"}
{"title": "满江红·写怀", "time": "宋代", "author": "岳飞", "themes": ["宋词三百首", "爱国", "励志"], "content": "怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲、白了少年头，空悲切！(栏通：阑)靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。(壮志一作：壮士；兰山缺一作：兰山阙)"}
{"title": "代出自蓟北门行", "time": "南北朝", "author": "鲍照", "themes": ["边塞", "生活", "励志"], "content": "羽檄起边亭，烽火入咸阳。征师屯广武，分兵救朔方。严秋筋竿劲，虏阵精且强。天子按剑怒，使者遥相望。雁行缘石径，鱼贯度飞梁。箫鼓流汉思，旌甲被胡霜。疾风冲塞起，沙砾自飘扬。马毛缩如蝟，角弓不可张。时危见臣节，世乱识忠良。投躯报明主，身死为国殇。"}
{"title": "垓下歌", "time": "两汉", "author": "项羽", "themes": ["古诗三百首", "写人", "励志", "哲理"], "content": "力拔山兮气盖世。时不利兮骓不逝。骓不逝兮可奈何！虞兮虞兮奈若何！"}
{"title": "老马", "time": "唐代", "author": "姚合", "themes": ["写马", "励志"], "content": "卧来扶不起，唯向主人嘶。惆怅东郊道，秋来雨作泥。"}
{"title": "掩耳盗铃", "time": "先秦", "author": null, "themes": ["小学文言文", "哲理", "寓言"], "content": "范氏之亡也，百姓有得钟者，欲负而走，则钟大不可负；以锤毁之，钟况然有声。恐人闻之而夺己也，遽掩其耳。恶人闻之，可也；恶己自闻之，悖也！"}
{"title": "雉子班", "time": "两汉", "author": null, "themes": ["写鸟", "寓言", "哲理"], "content": "雉子，班如此。之于雉梁。无以吾翁孺，雉子。知得雉子高蜚止，黄鹄蜚，之以千里，王可思。雄来蜚从雌，视子趋一雉。雉子，车大驾马滕，被王送行所中。尧羊蜚从王孙行。"}
{"title": "钱若赓断鹅", "time": "清代", "author": "褚人获", "themes": ["哲理"], "content": "明万历中，钱若赓守临江，有异政。有乡人持一鹅入市，寄店中后他往。还，索鹅，店主赖之，云：“群鹅我鹅也。”乡人不平，讼于官。公令人取店中鹅，计四只，各以一纸，给笔砚，分四处，令其供状。人莫不讶之。食顷，使人问鹅供不？答曰：“未。”又顷，下堂视之，曰：“状已供矣。”手指一鹅曰：“此乡人鹅。”众人怪之，守曰：“乡人鹅食草，粪色青；店鹅食谷粟，粪色黄。”店主服罪。"}
{"title": "苛政猛于虎", "time": "先秦", "author": null, "themes": ["哲理"], "content": "孔子过泰山侧，有妇人哭于墓者而哀，夫子式而听之，使子路问之，曰：“子之哭也，壹似重有忧者。”而曰：“然。昔者吾舅死于虎，吾夫又死焉，今吾子又死焉。”夫子曰：“何为不去也？”曰：“无苛政。”夫子曰：“小子识之：苛政猛于虎也。”出自《十三经注疏》本《礼记·檀弓下》。"}
{"title": "曾参烹彘", "time": "先秦", "author": "韩非", "themes": ["哲理"], "content": "曾子之妻之市，其子随之而泣。其母曰：“女还，顾反为女杀彘。”妻适市来，曾子欲捕彘杀之。妻止之曰：“特与婴儿戏耳。”曾子曰：“婴儿非与戏也。婴儿非有知也，待父母而学者也，听父母之教。今子欺之，是教子欺也。母欺子，子而不信其母，非所以成教也。”遂烹彘也。（选自《韩非子．外储说左上》）"}
{"title": "秋日", "time": "宋代", "author": "程颢", "themes": ["秋天", "人生", "哲理"], "content": "闲来无事不从容，睡觉东窗日已红。万物静观皆自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。"}
{"title": "曾子易箦", "time": "先秦", "author": null, "themes": ["古文观止", "哲理"], "content": "曾子寝疾，病。乐正子春坐于床下，曾元、曾申坐于足，童子隅坐而执烛。童子曰：“华而睆，大夫之箦与？”子春曰：“止！”曾子闻之，瞿然曰：“呼！”曰：“华而睆，大夫之箦与？”曾子曰：“然。斯季孙之赐也，我未之能易也。元，起易箦。”曾元曰：“夫子之病革矣，不可以变。幸而至于旦，请敬易之。”曾子曰：“尔之爱我也不如彼。君子之爱人也以德，细人之爱人也以姑息。吾何求哉？吾得正而毙焉斯已矣。”举扶而易之。反席未安而没。"}
{"title": "子产坏晋馆垣", "time": "先秦", "author": "左丘明", "themes": ["古文观止", "议论", "哲理"], "content": "公薨之月，子产相郑伯以如晋，晋侯以我丧故，未之见也。子产使尽坏其馆之垣，而纳车马焉。士文伯让之，曰：“敝邑以政刑之不修，寇盗充斥，无若诸侯之属辱在寡君者何，是以令吏人完客所馆，高其闬闳，厚其墙垣，以无忧客使。今吾子坏之，虽从者能戒，其若异客何？以敝邑之为盟主，缮完葺墙，以待宾客。若皆毁之，其何以共命？寡君使匄请命。对曰：“以敝邑褊小，介于大国，诛求无时，是以不敢宁居，悉索敝赋，以来会时事。逢执事之不闲，而未得见；又不获闻命，未知见时。不敢输币，亦不敢暴露。其输之，则君之府实也，非荐陈之，不敢输也。其暴露之，则恐燥湿之不时而朽蠹，以重敝邑之罪。侨闻文公之为盟主也，宫室卑庳，无观台榭，以崇大诸侯之馆，馆如公寝；库厩缮修，司空以时平易道路，圬人以时塓馆宫室；诸侯宾至，甸设庭燎，仆人巡宫，车马有所，宾从有代，巾车脂辖，隶人、牧、圉，各瞻其事；百官之属各展其物；公不留宾，而亦无废事；忧乐同之，事则巡之，教其不知，而恤其不足。宾至如归，无宁灾患；不畏寇盗，而亦不患燥湿。今铜鞮之宫数里，而诸侯舍于隶人，门不容车，而不可逾越；盗贼公行。而天疠不戒。宾见无时，命不可知。若又勿坏，是无所藏币以重罪也。敢请执事，将何所命之？虽君之有鲁丧，亦敝邑之忧也。若获荐币，修垣而行，君之惠也，敢惮勤劳？”文伯复命。赵文子曰：“信。我实不德，而以隶人之垣以赢诸侯，是吾罪也。”使士文伯谢不敏焉。晋侯见郑伯，有加礼，厚其宴好而归之。乃筑诸侯之馆。叔向曰：“辞之不可以已也如是夫！子产有辞，诸侯赖之，若之何其释辞也？《诗》曰：‘辞之辑矣，民之协矣；辞之怿矣，民之莫矣。’其知之矣。”"}
{"title": "活水亭观书有感二首·其二", "time": "宋代", "author": "朱熹", "themes": ["写水", "读书", "哲理"], "content": "昨夜江边春水生，艨艟巨舰一毛轻。向来枉费推移力，此日中流自在行。"}
{"title": "绝句·书当快意读易尽", "time": "宋代", "author": "陈师道", "themes": ["人生", "哲理"], "content": "书当快意读易尽，客有可人期不来。世事相违每如此，好怀百岁几回开？"}
{"title": "断句", "time": "宋代", "author": "苏麟", "themes": ["哲理"], "content": "近水楼台先得月，向阳花木易为春。"}
{"title": "离思五首·其四", "time": "唐代", "author": "元稹", "themes": ["爱情", "哲理", "悼亡"], "content": "曾经沧海难为水，除却巫山不是云。取次花丛懒回顾，半缘修道半缘君。"}
{"title": "中秋月二首·其二", "time": "唐代", "author": "李峤", "themes": ["中秋节", "月亮", "哲理"], "content": "圆魄上寒空，皆言四海同。安知千里外，不有雨兼风？"}
{"title": "鹊桥仙·云林瞩题闰七夕联吟图", "time": "清代", "author": "顾太清", "themes": ["七夕节", "爱情", "哲理"], "content": "新秋逢闰，鹊桥重驾，两度人间乞巧。栏干斜转玉绳低，问乞得、天机多少？闺中女伴、天边佳会，多事纷纷祈祷。神仙之说本虚无，便是有、也应年老。"}
{"title": "巫山一段云·春去秋来也", "time": "五代", "author": "欧阳炯", "themes": ["闺怨", "相思"], "content": "春去秋来也，愁心似醉醺。去时邀约早回轮，及去又何曾。歌扇花光黦，衣珠滴泪新。恨身翻不作车尘，万里得随君。"}
{"title": "木兰词·拟古决绝词柬友", "time": "清代", "author": "纳兰性德", "themes": ["闺怨"], "content": "人生若只如初见，何事秋风悲画扇。等闲变却故人心，却道故人心易变。(一作：却道故心人易变)骊山语罢清宵半，泪雨霖铃终不怨。(一作：泪雨零/夜雨霖)何如薄幸锦衣郎，比翼连枝当日愿。"}
{"title": "凭栏人·闺怨", "time": "元代", "author": "王元鼎", "themes": ["闺怨", "妇女", "离别", "相思"], "content": "垂柳依依惹暮烟，素魄娟娟当绣轩。妾身独自眠，月圆人未圆。啼得花残声更悲，叫得春归郎未知。杜鹃奴倩伊，问郎何日归？"}
{"title": "长相思·花深深", "time": "宋代", "author": "陈东甫", "themes": ["宋词三百首", "闺怨"], "content": "花深深。柳阴阴。度柳穿花觅信音。君心负妾心。怨呜琴。恨孤衾。钿誓钗盟何处寻。当初谁料今。"}
{"title": "减字木兰花·春怨", "time": "宋代", "author": "朱淑真", "themes": ["闺怨", "女子", "孤独"], "content": "独行独坐。独倡独酬还独卧。伫立伤神。无奈轻寒著摸人。此情谁见。泪洗残妆无一半。愁病相仍。剔尽寒灯梦不成。"}
{"title": "南乡子·为亡妇题照", "time": "清代", "author": "纳兰性德", "themes": ["悼亡", "怀念", "感伤"], "content": "泪咽却无声。只向从前悔薄情，凭仗丹青重省识，盈盈，一片伤心画不成。别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。"}
{"title": "思佳客·迷蝶无踪晓梦沉", "time": "宋代", "author": "吴文英", "themes": ["悼亡", "怀人"], "content": "迷蝶无踪晓梦沉。寒香深闭小庭心。欲知湖上春多少，但看楼前柳浅深。愁自遣，酒孤斟。一帘芳景燕同吟。杏花宜带斜阳看，几阵东风晚又阴。"}
{"title": "悼亡诗三首", "time": "魏晋", "author": "潘安", "themes": ["悼亡"], "content": "荏苒冬春谢，寒暑忽流易。之子归穷泉，重壤永幽隔。私怀谁克从，淹留亦何益。僶俛恭朝命，回心反初役。望庐思其人，入室想所历。帏屏无髣髴，翰墨有馀迹。流芳未及歇，遗挂犹在壁。怅恍如或存，回惶忡惊惕。如彼翰林鸟，双栖一朝只。如彼游川鱼，比目中路析。春风缘隙来，晨霤承檐滴。寝息何时忘，沈忧日盈积。庶几有时衰，庄缶犹可击。皎皎窗中月，照我室南端。清商应秋至，溽暑随节阑。凛凛凉风升，始觉夏衾单。岂曰无重纩，谁与同岁寒。岁寒无与同，朗月何胧胧。展转盻枕席，长簟竟床空。床空委清尘，室虚来悲风。独无李氏灵，髣髴覩尔容。抚衿长叹息，不觉涕沾胸。沾胸安能已，悲怀从中起。寝兴目存形，遗音犹在耳。上惭东门吴，下愧蒙庄子。赋诗欲言志，此志难具纪。命也可奈何，长戚自令鄙。曜灵运天机，四节代迁逝。凄凄朝露凝，烈烈夕风厉。奈何悼淑俪，仪容永潜翳。念此如昨日，谁知已卒岁。改服从朝政，哀心寄私制。茵帱张故房，朔望临尔祭。尔祭讵几时，朔望忽复尽。衾裳一毁撤，千载不复引。亹亹朞月周，戚戚弥相愍。悲怀感物来，泣涕应情陨。驾言陟东阜，望坟思纡轸。徘徊墟墓间，欲去复不忍。徘徊不忍去，徙倚步踟蹰。落叶委埏侧，枯荄带坟隅。孤魂独茕茕，安知灵与无。投心遵朝命，挥涕强就车。谁谓帝宫远，路极悲有余。"}
{"title": "李夫人赋", "time": "两汉", "author": "刘彻", "themes": ["悼亡", "怀念"], "content": "美连娟以修嫭兮，命樔绝而不长。饰新官以延贮兮，泯不归乎故乡。惨郁郁其芜秽兮，隐处幽而怀伤。释舆马于山椒兮，奄修夜之不阳。秋气憯以凄泪兮，桂枝落而销亡。神茕茕以遥思兮，精浮游而出畺。托沈阴以圹久兮，惜蕃华之未央。念穷极之不还兮，惟幼眇之相羊。函荾荴以俟风兮，芳杂袭以弥章。的容与以猗靡兮，缥飘姚虖愈庄。燕淫衍而抚楹兮，连流视而娥扬。既激感而心逐兮，包红颜而弗明。欢接狎以离别兮，宵寤梦之芒芒。忽迁化而不反兮，魄放逸以飞扬。何灵魄之纷纷兮，哀裴回以踌躇。势路日以远兮，遂荒忽而辞去。超兮西征，屑兮不见。寖淫敞，寂兮无音。思若流波，怛兮在心。乱曰：佳侠函光，陨朱荣兮。嫉妒闟茸，将安程兮。方时隆盛，年夭伤兮。弟子增欷，洿沫怅兮。悲愁於邑，喧不可止兮。向不虚应，亦云己兮。嫶妍太息，叹稚子兮。懰栗不言，倚所恃兮。仁者不誓，岂约亲兮？既往不来，申以信兮。去彼昭昭，就冥冥兮。既不新宫，不复故庭兮。呜呼哀哉，想魂灵兮！"}
{"title": "思旧赋", "time": "魏晋", "author": "向秀", "themes": ["悼亡", "友人"], "content": "余与嵇康、吕安居止接近，其人并有不羁之才。然嵇志远而疏，吕心旷而放，其后各以事见法。嵇博综技艺，于丝竹特妙。临当就命，顾视日影，索琴而弹之。余逝将西迈，经其旧庐。于时日薄虞渊，寒冰凄然。邻人有吹笛者，发音寥亮。追思曩昔游宴之好，感音而叹，故作赋云：将命适于远京兮，遂旋反而北徂。济黄河以泛舟兮，经山阳之旧居。瞻旷野之萧条兮，息余驾乎城隅。践二子之遗迹兮，历穷巷之空庐。叹黍离之愍周兮，悲麦秀于殷墟。惟古昔以怀今兮，心徘徊以踌躇。栋宇存而弗毁兮，形神逝其焉如。昔李斯之受罪兮，叹黄犬而长吟。悼嵇生之永辞兮，顾日影而弹琴。托运遇于领会兮，寄余命于寸阴。听鸣笛之慷慨兮，妙声绝而复寻。停驾言其将迈兮，遂援翰而写心。"}
{"title": "梦微之", "time": "唐代", "author": "白居易", "themes": ["悼亡", "怀念"], "content": "夜来携手梦同游，晨起盈巾泪莫收。漳浦老身三度病，咸阳宿草八回秋。君埋泉下泥销骨，我寄人间雪满头。阿卫韩郎相次去，夜台茫昧得知不？"}
{"title": "愚人食盐", "time": "南北朝", "author": null, "themes": ["小学文言文", "写人", "哲理"], "content": "昔有愚人，至于他家。主人与食，嫌淡无味。主人闻已，更为益盐。既得盐美，便自念言：“所以美者，缘有盐故。少有尚尔，况复多也？”愚人无智，便空食盐。食已口爽，反为其患。"}
{"title": "李白墓", "time": "唐代", "author": "白居易", "themes": ["写人", "悼亡"], "content": "采石江边李白坟，绕田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。"}
{"title": "截竿入城", "time": "魏晋", "author": null, "themes": ["小学文言文", "写人"], "content": "鲁有执长竿入城门者，初竖执之，不可入；横执之，亦不可入。计无所出。俄有老父至，曰：“吾非圣人，但见事多矣！何不以锯中截而入？\"遂依而截之。"}
{"title": "王明君", "time": "魏晋", "author": "石崇", "themes": ["写人"], "content": "我本汉家子，将适单于庭。辞决未及终，前驱已抗旌。仆御涕流离，辕马悲且鸣。哀郁伤五内，泣泪沾朱缨。行行日已远，遂造匈奴城。延我于穹庐，加我阏氏名。殊类非所安，虽贵非所荣。父子见陵辱，对之惭且惊。杀身良不易，默默以苟生。苟生亦何聊，积思常愤盈。愿假飞鸿翼，弃之以遐征。飞鸿不我顾，伫立以屏营。昔为匣中玉，今为粪上英。朝华不足欢，甘与秋草并。传语后世人，远嫁难为情。"}
{"title": "豫让论", "time": "明代", "author": "方孝孺", "themes": ["古文观止", "写人"], "content": "士君子立身事主，既名知己，则当竭尽智谋，忠告善道，销患于未形，保治于未然，俾身全而主安。生为名臣，死为上鬼，垂光百世，照耀简策，斯为美也。苟遇知己，不能扶危为未乱之先，而乃捐躯殒命于既败之后；钓名沽誉，眩世骇俗，由君子观之，皆所不取也。盖尝因而论之：豫让臣事智伯，及赵襄子杀智伯，让为之报仇。声名烈烈，虽愚夫愚妇莫不知其为忠臣义士也。呜呼！让之死固忠矣，惜乎处死之道有未忠者存焉——何也？观其漆身吞炭，谓其友曰：“凡吾所为者极难，将以愧天下后世之为人臣而怀二心者也。”谓非忠可乎？及观其斩衣三跃，襄子责以不死于中行氏，而独死于智伯。让应曰：“中行氏以众人待我，我故以众人报之；智伯以国士待我，我故以国士报之。”即此而论，让馀徐憾矣。段规之事韩康，任章之事魏献，未闻以国士待之也；而规也章也，力劝其主从智伯之请，与之地以骄其志，而速其亡也。郄疵之事智伯，亦未尝以国士待之也；而疵能察韩、魏之情以谏智伯。虽不用其言以至灭亡，而疵之智谋忠告，已无愧于心也。让既自谓智伯待以国士矣，国士——济国之上也。当伯请地无厌之日，纵欲荒暴之时，为让者正宜陈力就列，谆谆然而告之日：“诸侯大夫各安分地，无相侵夺，古之制也。今无故而取地于人，人不与，而吾之忿心必生；与之，则吾之骄心以起。忿必争，争必败；骄必傲，傲必亡”。谆切恳至，谏不从，再谏之，再谏不从，三谏之。三谏不从，移其伏剑之死，死于是日。伯虽顽冥不灵，感其至诚，庶几复悟。和韩、魏，释赵围，保全智宗，守其祭祀。若然，则让虽死犹生也，岂不胜于斩衣而死乎？让于此时，曾无一语开悟主心，视伯之危亡，犹越人视秦人之肥瘠也。袖手旁观，坐待成败，国士之报，曾若是乎？智伯既死，而乃不胜血气之悻悻，甘自附于刺客之流。何足道哉，何足道哉！虽然，以国士而论，豫让固不足以当矣；彼朝为仇敌，暮为君臣，腆然而自得者，又让之罪人也。噫！"}
{"title": "蔺相如完璧归赵论", "time": "明代", "author": "王世贞", "themes": ["古文观止", "初中文言文", "写人"], "content": "蔺相如之完璧，人皆称之。予未敢以为信也。夫秦以十五城之空名，诈赵而胁其璧。是时言取璧者，情也，非欲以窥赵也。赵得其情则弗予，不得其情则予；得其情而畏之则予，得其情而弗畏之则弗予。此两言决耳，奈之何既畏而复挑其怒也！且夫秦欲璧，赵弗予璧，两无所曲直也。入璧而秦弗予城，曲在秦；秦出城而璧归，曲在赵。欲使曲在秦，则莫如弃璧；畏弃璧，则莫如弗予。夫秦王既按图以予城，又设九宾，斋而受璧，其势不得不予城。璧入而城弗予，相如则前请曰：“臣固知大王之弗予城也。夫璧非赵璧乎？而十五城秦宝也。今使大王以璧故，而亡其十五城，十五城之子弟，皆厚怨大王以弃我如草芥也。大王弗与城，而绐赵璧，以一璧故，而失信于天下，臣请就死于国，以明大王之失信！”秦王未必不返璧也。今奈何使舍人怀而逃之，而归直于秦？是时秦意未欲与赵绝耳。令秦王怒而僇相如于市，武安君十万众压邯郸，而责璧与信，一胜而相如族，再胜而璧终入秦矣。吾故曰：蔺相如之获全于璧也，天也。若其劲渑池，柔廉颇，则愈出而愈妙于用。所以能完赵者，天固曲全之哉！"}
{"title": "徐文长传", "time": "明代", "author": "袁宏道", "themes": ["古文观止", "写人", "怀才不遇"], "content": "余少时过里肆中，见北杂剧有《四声猿》，意气豪达，与近时书生所演传奇绝异，题曰“天池生”，疑为元人作。后适越，见人家单幅上有署“田水月”者，强心铁骨，与夫一种磊块不平之气，字画之中，宛宛可见。意甚骇之，而不知田水月为何人。一夕，坐陶编修楼，随意抽架上书，得《阙编》诗一帙。恶楮毛书，烟煤败黑，微有字形。稍就灯间读之，读未数首，不觉惊跃，忽呼石篑：“《阙编》何人作者？今耶？古耶？”石篑曰：“此余乡先辈徐天池先生书也。先生名渭，字文长，嘉、隆间人，前五六年方卒。今卷轴题额上有田水月者，即其人也。”余始悟前后所疑，皆即文长一人。又当诗道荒秽之时，获此奇秘，如魇得醒。两人跃起，灯影下，读复叫，叫复读，僮仆睡者皆惊起。余自是或向人，或作书，皆首称文长先生。有来看余者，即出诗与之读。一时名公巨匠，浸浸知向慕云。文长为山阴秀才，大试辄不利，豪荡不羁。总督胡梅林公知之，聘为幕客。文长与胡公约：“若欲客某者，当具宾礼，非时辄得出入。”胡公皆许之。文长乃葛衣乌巾，长揖就坐，纵谈天下事，旁若无人。胡公大喜。是时公督数边兵，威振东南，介胄之士，膝语蛇行，不敢举头；而文长以部下一诸生傲之，信心而行，恣臆谈谑，了无忌惮。会得白鹿，属文长代作表。表上，永陵喜甚。公以是益重之，一切疏记，皆出其手。文长自负才略，好奇计，谈兵多中。凡公所以饵汪、徐诸虏者，皆密相议然后行。尝饮一酒楼，有数健儿亦饮其下，不肯留钱。文长密以数字驰公，公立命缚健儿至麾下，皆斩之，一军股栗。有沙门负资而秽，酒间偶言于公，公后以他事杖杀之。其信任多此类。胡公既怜文长之才，哀其数困，时方省试，凡入帘者，公密属曰：“徐子，天下才，若在本房，幸勿脱失。”皆曰：“如命。”一知县以他羁后至，至期方谒公，偶忘属，卷适在其房，遂不偶。文长既已不得志于有司，遂乃放浪曲糵，恣情山水，走齐、鲁、燕、赵之地，穷览朔漠。其所见山奔海立，沙起云行，风鸣树偃，幽谷大都，人物鱼鸟，一切可惊可愕之状，一一皆达之于诗。其胸中又有一段不可磨灭之气，英雄失路、托足无门之悲，故其为诗，如嗔如笑，如水鸣峡，如种出土，如寡妇之夜哭，羁人之寒起。当其放意，平畴千里；偶尔幽峭，鬼语秋坟。文长眼空千古，独立一时。当时所谓达官贵人、骚士墨客，文长皆叱而奴之，耻不与交，故其名不出于越。悲夫！一日，饮其乡大夫家。乡大夫指筵上一小物求赋，阴令童仆续纸丈余进，欲以苦之。文长援笔立成，竟满其纸，气韵遒逸，物无遁情，一座大惊。文长喜作书，笔意奔放如其诗，苍劲中姿媚跃出。余不能书，而谬谓文长书决当在王雅宜、文征仲之上。不论书法，而论书神：先生者，诚八法之散圣，字林之侠客也。间以其余，旁溢为花草竹石，皆超逸有致。卒以疑杀其继室，下狱论死。张阳和力解，乃得出。既出，倔强如初。晚年愤益深，佯狂益甚。显者至门，皆拒不纳。当道官至，求一字不可得。时携钱至酒肆，呼下隶与饮。或自持斧击破其头，血流被面，头骨皆折，揉之有声。或槌其囊，或以利锥锥其两耳，深入寸余，竟不得死。石篑言：晚岁诗文益奇，无刻本，集藏于家。予所见者，《徐文长集》、《阙编》二种而已。然文长竟以不得志于时，抱愤而卒。石公曰：先生数奇不已，遂为狂疾；狂疾不已，遂为囹圄。古今文人，牢骚困苦，未有若先生者也。虽然，胡公间世豪杰，永陵英主，幕中礼数异等，是胡公知有先生矣；表上，人主悦，是人主知有先生矣。独身未贵耳。先生诗文崛起，一扫近代芜秽之习，百世而下，自有定论，胡为不遇哉？梅客生尝寄余书曰：“文长吾老友，病奇于人，人奇于诗，诗奇于字，字奇于文，文奇于画。”余谓文长无之而不奇者也。无之而不奇，斯无之而不奇也哉！悲夫！"}
{"title": "五人墓碑记", "time": "明代", "author": "张溥", "themes": ["古文观止", "高中文言文", "写人"], "content": "五人者，盖当蓼洲周公之被逮，激于义而死焉者也。至于今，郡之贤士大夫请于当道，即除魏阉废祠之址以葬之；且立石于其墓之门，以旌其所为。呜呼，亦盛矣哉！夫五人之死，去今之墓而葬焉，其为时止十有一月耳。夫十有一月之中，凡富贵之子，慷慨得志之徒，其疾病而死，死而湮没不足道者，亦已众矣；况草野之无闻者欤？独五人之皦皦，何也？予犹记周公之被逮，在丙寅三月之望。吾社之行为士先者，为之声义，敛赀财以送其行，哭声震动天地。缇骑按剑而前，问：“谁为哀者？”众不能堪，抶而仆之。是时以大中丞抚吴者为魏之私人毛一鹭，公之逮所由使也；吴之民方痛心焉，于是乘其厉声以呵，则噪而相逐。中丞匿于溷藩以免。既而以吴民之乱请于朝，按诛五人，曰颜佩韦、杨念如、马杰、沈扬、周文元，即今之傫然在墓者也。然五人之当刑也，意气扬扬，呼中丞之名而詈之，谈笑以死。断头置城上，颜色不少变。有贤士大夫发五十金，买五人之头而函之，卒与尸合。故今之墓中全乎为五人也。嗟乎！大阉之乱，缙绅而能不易其志者，四海之大，有几人欤？而五人生于编伍之间，素不闻诗书之训，激昂大义，蹈死不顾，亦曷故哉？且矫诏纷出，钩党之捕遍于天下，卒以吾郡之发愤一击，不敢复有株治；大阉亦逡巡畏义，非常之谋难于猝发，待圣人之出而投缳道路，不可谓非五人之力也。由是观之，则今之高爵显位，一旦抵罪，或脱身以逃，不能容于远近，而又有剪发杜门，佯狂不知所之者，其辱人贱行，视五人之死，轻重固何如哉？是以蓼洲周公忠义暴于朝廷，赠谥褒美，显荣于身后；而五人亦得以加其土封，列其姓名于大堤之上，凡四方之士无不有过而拜且泣者，斯固百世之遇也。不然，令五人者保其首领，以老于户牖之下，则尽其天年，人皆得以隶使之，安能屈豪杰之流，扼腕墓道，发其志士之悲哉？故余与同社诸君子，哀斯墓之徒有其石也，而为之记，亦以明死生之大，匹夫之有重于社稷也。贤士大夫者，冏卿因之吴公，太史文起文公、孟长姚公也。"}
{"title": "潮州韩文公庙碑", "time": "宋代", "author": "苏轼", "themes": ["古文观止", "写人"], "content": "匹夫而为百世师，一言而为天下法。是皆有以参天地之化，关盛衰之运，其生也有自来，其逝也有所为。故申、吕自岳降，傅说为列星，古今所传，不可诬也。孟子曰：“我善养吾浩然之气。”是气也，寓于寻常之中，而塞乎天地之间。卒然遇之，则王公失其贵，晋、楚失其富，良、平失其智，贲、育失其勇，仪、秦失其辩。是孰使之然哉？其必有不依形而立，不恃力而行，不待生而存，不随死而亡者矣。故在天为星辰，在地为河岳，幽则为鬼神，而明则复为人。此理之常，无足怪者。自东汉以来，道丧文弊，异端并起，历唐贞观、开元之盛，辅以房、杜、姚、宋而不能救。独韩文公起布衣，谈笑而麾之，天下靡然从公，复归于正，盖三百年于此矣。文起八代之衰，而道济天下之溺；忠犯人主之怒，而勇夺三军之帅：此岂非参天地，关盛衰，浩然而独存者乎？盖尝论天人之辨，以谓人无所不至，惟天不容伪。智可以欺王公，不可以欺豚鱼；力可以得天下，不可以得匹夫匹妇之心。故公之精诚，能开衡山之云，而不能回宪宗之惑；能驯鳄鱼之暴，而不能弭皇甫镈、李逢吉之谤；能信于南海之民，庙食百世，而不能使其身一日安于朝廷之上。盖公之所能者天也，其所不能者人也。始潮人未知学，公命进士赵德为之师。自是潮之士，皆笃于文行，延及齐民，至于今，号称易治。信乎孔子之言，“君子学道则爱人，小人学道则易使”也。潮人之事公也，饮食必祭，水旱疾疫，凡有求必祷焉。而庙在刺史公堂之后，民以出入为艰。前太守欲请诸朝作新庙，不果。元佑五年，朝散郎王君涤来守是邦。凡所以养士治民者，一以公为师。民既悦服，则出令曰：“愿新公庙者，听！”民欢趋之，卜地于州城之南七里，期年而庙成。或曰：“公去国万里，而谪于潮，不能一岁而归。没而有知，其不眷恋于潮也，审矣。”轼曰：“不然！公之神在天下者，如水之在地中，无所往而不在也。而潮人独信之深，思之至，焄蒿凄怆，若或见之。譬如凿井得泉，而曰水专在是，岂理也哉？”元丰七年，诏拜公昌黎伯，故榜曰：“昌黎伯韩文公之庙。”潮人请书其事于石，因作诗以遗之，使歌以祀公。其辞曰：“公昔骑龙白云乡，手抉云汉分天章，天孙为织云锦裳。飘然乘风来帝旁，下与浊世扫秕糠。西游咸池略扶桑，草木衣被昭回光。追逐李、杜参翱翔，汗流籍、湜走且僵，灭没倒影不能望。作书抵佛讥君王，要观南海窥衡湘，历舜九嶷吊英、皇。祝融先驱海若藏，约束蛟鳄如驱羊。钧天无人帝悲伤，讴吟下招遣巫阳。犦牲鸡卜羞我觞，於粲荔丹与蕉黄。公不少留我涕滂，翩然被发下大荒。”"}
{"title": "方山子传", "time": "宋代", "author": "苏轼", "themes": ["古文观止", "写人", "隐居", "生活", "抒怀"], "content": "方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻。弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗象乎？”因谓之方山子。余谪居于黄，过岐亭，适见焉。曰：“呜呼！此吾故人陈慥季常也。何为而在此？”方山子亦矍然，问余所以至此者。余告之故。俯而不答，仰而笑，呼余宿其家。环堵萧然，而妻子奴婢皆有自得之意。余既耸然异之。独念方山子少时，使酒好剑，用财如粪土。前十九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色犹见于眉间，而岂山中之人哉？然方山子世有勋阀，当得官，使从事于其间，今已显闻。而其家在洛阳，园宅壮丽与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？余闻光、黄间多异人，往往阳狂垢污，不可得而见。方山子倘见之欤？"}
{"title": "箕子碑", "time": "唐代", "author": "柳宗元", "themes": ["古文观止", "写人"], "content": "凡大人之道有三：一曰正蒙难，二曰法授圣，三曰化及民。殷有仁人曰箕子，实具兹道以立于世，故孔子述六经之旨，尤殷勤焉。当纣之时，大道悖乱，天威之动不能戒，圣人之言无所用。进死以并命，诚仁矣，无益吾祀，故不为。委身以存祀，诚仁矣，与亡吾国，故不忍。具是二道，有行之者矣。是用保其明哲，与之俯仰；晦是谟范，辱于囚奴；昏而无邪，隤而不息；故在易曰“箕子之明夷”，正蒙难也。及天命既改，生人以正，乃出大法，用为圣师。周人得以序彝伦而立大典；故在书曰“以箕子归作《洪范》”，法授圣也。及封朝鲜，推道训俗，惟德无陋，惟人无远，用广殷祀，俾夷为华，化及民也。率是大道，丛于厥躬，天地变化，我得其正，其大人欤？呜乎！当其周时未至，殷祀未殄，比干已死，微子已去，向使纣恶未稔而自毙，武庚念乱以图存，国无其人，谁与兴理？是固人事之或然者也。然则先生隐忍而为此，其有志于斯乎？唐某年，作庙汲郡，岁时致祀，嘉先生独列于易象，作是颂云：蒙难以正，授圣以谟。宗祀用繁，夷民其苏。宪宪大人，显晦不渝。圣人之仁，道合隆污。明哲在躬，不陋为奴。冲让居礼，不盈称孤。高而无危，卑不可逾。非死非去，有怀故都。时诎而伸，卒为世模。易象是列，文王为徒。大明宣昭，崇祀式孚。古阙颂辞，继在后儒。"}
{"title": "三槐堂铭", "time": "宋代", "author": "苏轼", "themes": ["古文观止", "写人"], "content": "天可必乎？贤者不必贵，仁者不必寿。天不可必乎？仁者必有后。二者将安取衷哉？吾闻之申包胥曰：“人定者胜天，天定亦能胜人。”世之论天者，皆不待其定而求之，故以天为茫茫。善者以怠，恶者以肆。盗跖之寿，孔、颜之厄，此皆天之未定者也。松柏生于山林，其始也，困于蓬蒿，厄于牛羊；而其终也，贯四时、阅千岁而不改者，其天定也。善恶之报，至于子孙，则其定也久矣。吾以所见所闻考之，而其可必也审矣。国之将兴，必有世德之臣，厚施而不食其报，然后其子孙能与守文太平之主、共天下之福。故兵部侍郎晋国王公，显于汉、周之际，历事太祖、太宗，文武忠孝，天下望以为相，而公卒以直道不容于时。盖尝手植三槐于庭，曰：“吾子孙必有为三公者。”已而其子魏国文正公，相真宗皇帝于景德、祥符之间，朝廷清明，天下无事之时，享其福禄荣名者十有八年。今夫寓物于人，明日而取之，有得有否；而晋公修德于身，责报于天，取必于数十年之后，如持左契，交手相付。吾是以知天之果可必也。吾不及见魏公，而见其子懿敏公，以直谏事仁宗皇帝，出入侍从将帅三十馀年，位不满其德。天将复兴王氏也欤！何其子孙之多贤也？世有以晋公比李栖筠者，其雄才直气，真不相上下。而栖筠之子吉甫，其孙德裕，功名富贵，略与王氏等；而忠恕仁厚，不及魏公父子。由此观之，王氏之福盖未艾也。懿敏公之子巩与吾游，好德而文，以世其家，吾以是铭之。铭曰：“呜呼休哉！魏公之业，与槐俱萌；封植之勤，必世乃成。既相真宗，四方砥平。归视其家，槐阴满庭。吾侪小人，朝不及夕，相时射利，皇恤厥德？庶几侥幸，不种而获。不有君子，其何能国？王城之东，晋公所庐；郁郁三槐，惟德之符。呜呼休哉！"}
{"title": "种树郭橐驼传", "time": "唐代", "author": "柳宗元", "themes": ["古文观止", "高中文言文", "叙事", "写人"], "content": "郭橐驼，不知始何名。病偻，隆然伏行，有类橐驼者，故乡人号之“驼”。驼闻之，曰：“甚善。名我固当。”因舍其名，亦自谓橐驼云。其乡曰丰乐乡，在长安西。驼业种树，凡长安豪富人为观游及卖果者，皆争迎取养。视驼所种树，或移徙，无不活，且硕茂，早实以蕃。他植者虽窥伺效慕，莫能如也。有问之，对曰：“橐驼非能使木寿且孳也，能顺木之天，以致其性焉尔。凡植木之性，其本欲舒，其培欲平，其土欲故，其筑欲密。既然已，勿动勿虑，去不复顾。其莳也若子，其置也若弃，则其天者全而其性得矣。故吾不害其长而已，非有能硕茂之也；不抑耗其实而已，非有能早而蕃之也。他植者则不然，根拳而土易，其培之也，若不过焉则不及。苟有能反是者，则又爱之太恩，忧之太勤，旦视而暮抚，已去而复顾，甚者爪其肤以验其生枯，摇其本以观其疏密，而木之性日以离矣。虽曰爱之，其实害之；虽曰忧之，其实仇之，故不我若也。吾又何能为哉！”问者曰：“以子之道，移之官理，可乎？”驼曰：“我知种树而已，官理，非吾业也。然吾居乡，见长人者好烦其令，若甚怜焉，而卒以祸。旦暮吏来而呼曰：‘官命促尔耕，勖尔植，督尔获，早缫而绪，早织而缕，字而幼孩，遂而鸡豚。’鸣鼓而聚之，击木而召之。吾小人辍飧饔以劳吏者，且不得暇，又何以蕃吾生而安吾性耶？故病且怠。若是，则与吾业者其亦有类乎？”问者曰：“嘻，不亦善夫！吾问养树，得养人术。”传其事以为官戒。"}
{"title": "梓人传", "time": "唐代", "author": "柳宗元", "themes": ["古文观止", "写人"], "content": "裴封叔之第，在光德里。有梓人款其门，愿佣隙宇而处焉。所职，寻、引、规、矩、绳、墨，家不居砻斫之器。问其能，曰：“吾善度材，视栋宇之制，高深圆方短长之宜，吾指使而群工役焉。舍我，众莫能就一宇。故食于官府，吾受禄三倍；作于私家，吾收其直太半焉。”他日，入其室，其床阙足而不能理，曰：“将求他工。”余甚笑之，谓其无能而贪禄嗜货者。其后京兆尹将饰官署，余往过焉。委群材，会群工，或执斧斤，或执刀锯，皆环立。向之梓人左持引，右执杖，而中处焉。量栋宇之任，视木之能举，挥其杖，曰“斧！”彼执斧者奔而右；顾而指曰：“锯！”彼执锯者趋而左。俄而，斤者斫，刀者削，皆视其色，俟其言，莫敢自断者。其不胜任者，怒而退之，亦莫敢愠焉。画宫于堵，盈尺而曲尽其制，计其毫厘而构大厦，无进退焉。既成，书于上栋曰：“某年、某月、某日、某建”。则其姓字也。凡执用之工不在列。余圜视大骇，然后知其术之工大矣。继而叹曰：彼将舍其手艺，专其心智，而能知体要者欤！吾闻劳心者役人，劳力者役于人。彼其劳心者欤！能者用而智者谋，彼其智者欤！是足为佐天子，相天下法矣。物莫近乎此也。彼为天下者本于人。其执役者为徒隶，为乡师、里胥；其上为下士；又其上为中士，为上士；又其上为大夫，为卿，为公。离而为六职，判而为百役。外薄四海，有方伯、连率。郡有守，邑有宰，皆有佐政；其下有胥吏，又其下皆有啬夫、版尹以就役焉，犹众工之各有执伎以食力也。彼佐天子相天下者，举而加焉，指而使焉，条其纲纪而盈缩焉，齐其法制而整顿焉；犹梓人之有规、矩、绳、墨以定制也。择天下之士，使称其职；居天下之人，使安其业。视都知野，视野知国，视国知天下，其远迩细大，可手据其图而究焉，犹梓人画宫于堵，而绩于成也。能者进而由之，使无所德；不能者退而休之，亦莫敢愠。不炫能，不矜名，不亲小劳，不侵众官，日与天下之英才，讨论其大经，犹梓人之善运众工而不伐艺也。夫然后相道得而万国理矣。相道既得，万国既理，天下举首而望曰：「吾相之功也！」后之人循迹而慕曰：「彼相之才也！」士或谈殷、周之理者，曰：「伊、傅、周、召。」其百执事之勤劳，而不得纪焉；犹梓人自名其功，而执用者不列也。大哉相乎！通是道者，所谓相而已矣。其不知体要者反此；以恪勤为公，以簿书为尊，炫能矜名，亲小劳，侵众官，窃取六职、百役之事，听听于府庭，而遗其大者远者焉，所谓不通是道者也。犹梓人而不知绳墨之曲直，规矩之方圆，寻引之短长，姑夺众工之斧斤刀锯以佐其艺，又不能备其工，以至败绩，用而无所成也，不亦谬欤！或曰：「彼主为室者，傥或发其私智，牵制梓人之虑，夺其世守，而道谋是用。虽不能成功，岂其罪耶？亦在任之而已！」余曰：「不然！夫绳墨诚陈，规矩诚设，高者不可抑而下也，狭者不可张而广也。由我则固，不由我则圮。彼将乐去固而就圮也，则卷其术，默其智，悠尔而去。不屈吾道，是诚良梓人耳！其或嗜其货利，忍而不能舍也，丧其制量，屈而不能守也，栋桡屋坏，则曰：『非我罪也』！可乎哉？可乎哉？」余谓梓人之道类于相，故书而藏之。梓人，盖古之审曲面势者，今谓之「都料匠」云。余所遇者，杨氏，潜其名。"}
{"title": "严先生祠堂记", "time": "宋代", "author": "范仲淹", "themes": ["古文观止", "写人"], "content": "先生，汉光武之故人也。相尚以道。及帝握《赤符》，乘六龙，得圣人之时，臣妾亿兆，天下孰加焉？惟先生以节高之。既而动星象，归江湖，得圣人之清。泥涂轩冕，天下孰加焉？惟光武以礼下之。在《蛊》之上九，众方有为，而独“不事王侯，高尚其事”，先生以之。在《屯》之初九，阳德方亨，而能“以贵下贱，大得民也”，光武以之。盖先生之心，出乎日月之上；光武之量，包乎天地之外。微先生，不能成光武之大，微光武，岂能遂先生之高哉？而使贪夫廉，懦夫立，是大有功于名教也。仲淹来守是邦，始构堂而奠焉，乃复为其后者四家，以奉祠事。又从而歌曰∶“云山苍苍，江水泱泱，先生之风，山高水长！”"}
{"title": "义田记", "time": "宋代", "author": "钱公辅", "themes": ["古文观止", "叙事", "赞美", "写人"], "content": "范文正公，苏人也，平生好施与，择其亲而贫，疏而贤者，咸施之。方贵显时，置负郭常稔之田千亩，号曰义田，以养济群族之人。日有食，岁有衣，嫁娶凶葬，皆有赡。择族之长而贤者主其计，而时共出纳焉。日食人一升，岁衣人一缣，嫁女者五十千，再嫁者三十千，娶妇者三十千，再娶者十五千，葬者如再嫁之数，葬幼者十千。族之聚者九十口，岁入给稻八百斛。以其所入，给其所聚，沛然有余而无穷。屏而家居俟代者与焉；仕而居官者罢其给。此其大较也。初，公之未贵显也，尝有志于是矣，而力未逮者二十年。既而为西帅，及参大政，于是始有禄赐之入，而终其志。公既殁，后世子孙修其业，承其志，如公之存也。公虽位充禄厚，而贫终其身。殁之日，身无以为敛，子无以为丧，唯以施贫活族之义，遗其子而已。昔晏平仲敝车羸马，桓子曰：「是隐君之赐也。」晏子曰：「自臣之贵，父之族，无不乘车者；母之族，无不足于衣食者；妻之族，无冻馁者；齐国之士，待臣而举火者，三百余人。以此而为隐君之赐乎？彰君之赐乎？」于是齐侯以晏子之觞而觞桓子。予尝爱晏子好仁，齐侯知贤，而桓子服义也。又爱晏子之仁有等级，而言有次也；先父族，次母族，次妻族，而后及其疏远之贤。孟子曰：「亲亲而仁民，仁民而爱物。」晏子为近之。观文正之义，贤于平仲，其规模远举又疑过之。呜呼！世之都三公位，享万锺禄，其邸第之雄，车舆之饰，声色之多，妻孥之富，止乎一己而已，而族之人不得其门而入者，岂少也哉！况于施贤乎！其下为卿，为大夫，为士，廪稍之充，奉养之厚，止乎一己而已；而族之人操瓢囊为沟中瘠者，又岂少哉？况于他人乎！是皆公之罪人也。公之忠义满朝廷，事业满边隅，功名满天下，后必有史官书之者，予可无录也。独高其义，因以遗于世云。"}
{"title": "相州昼锦堂记", "time": "宋代", "author": "欧阳修", "themes": ["古文观止", "写人"], "content": "仕宦而至将相，富贵而归故乡。此人情之所荣，而今昔之所同也。盖士方穷时，困厄闾里，庸人孺子，皆得易而侮之。若季子不礼于其嫂，买臣见弃于其妻。一旦高车驷马，旗旄导前，而骑卒拥后，夹道之人，相与骈肩累迹，瞻望咨嗟；而所谓庸夫愚妇者，奔走骇汗，羞愧俯伏，以自悔罪于车尘马足之间。此一介之士，得志于当时，而意气之盛，昔人比之衣锦之荣者也。惟大丞相魏国公则不然：公，相人也，世有令德，为时名卿。自公少时，已擢高科，登显仕。海内之士，闻下风而望余光者，盖亦有年矣。所谓将相而富贵，皆公所宜素有；非如穷厄之人，侥幸得志于一时，出于庸夫愚妇之不意，以惊骇而夸耀之也。然则高牙大纛，不足为公荣；桓圭衮冕，不足为公贵。惟德被生民，而功施社稷，勒之金石，播之声诗，以耀后世而垂无穷，此公之志，而士亦以此望于公也。岂止夸一时而荣一乡哉！公在至和中，尝以武康之节，来治于相，乃作“昼锦”之堂于后圃。既又刻诗于石，以遗相人。其言以快恩仇、矜名誉为可薄，盖不以昔人所夸者为荣，而以为戒。于此见公之视富贵为何如，而其志岂易量哉！故能出入将相，勤劳王家，而夷险一节。至于临大事，决大议，垂绅正笏，不动声色，而措天下于泰山之安：可谓社稷之臣矣！其丰功盛烈，所以铭彝鼎而被弦歌者，乃邦家之光，非闾里之荣也。余虽不获登公之堂，幸尝窃诵公之诗，乐公之志有成，而喜为天下道也。于是乎书。尚书吏部侍郎、参知政事欧阳修记。"}
{"title": "祭石曼卿文", "time": "宋代", "author": "欧阳修", "themes": ["古文观止", "写人", "抒情"], "content": "维治平四年七月日，具官欧阳修，谨遣尚书都省令史李敭，至于太清，以清酌庶羞之奠，致祭于亡友曼卿之墓下，而吊之以文。曰：呜呼曼卿！生而为英，死而为灵。其同乎万物生死，而复归于无物者，暂聚之形；不与万物共尽，而卓然其不配者，后世之名。此自古圣贤，莫不皆然，而著在简册者，昭如日星。呜呼曼卿！吾不见子久矣，犹能仿佛子之平生。其轩昂磊落，突兀峥嵘而埋藏于地下者，意其不化为朽壤，而为金玉之精。不然，生长松之千尺，产灵芝而九茎。奈何荒烟野蔓，荆棘纵横；风凄露下，走磷飞萤！但见牧童樵叟，歌吟上下，与夫惊禽骇兽，悲鸣踯躅而咿嘤。今固如此，更千秋而万岁兮，安知其不穴藏孤貉与鼯鼪？此自古圣贤亦皆然兮，独不见夫累累乎旷野与荒城！呜呼曼卿！盛衰之理，吾固知其如此，而感念畴昔，悲凉凄怆，不觉临风而陨涕者，有愧乎太上之忘情。尚飨！"}
{"title": "白马篇", "time": "唐代", "author": "李白", "themes": ["爱国", "写马"], "content": "龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。"}
{"title": "驷驖", "time": "先秦", "author": null, "themes": ["诗经", "写马"], "content": "驷驖孔阜，六辔在手。公之媚子，从公于狩。奉时辰牡，辰牡孔硕。公曰左之，舍拔则获。游于北园，四马既闲。輶车鸾镳，载猃歇骄。"}
{"title": "骢马", "time": "唐代", "author": "万楚", "themes": ["写马"], "content": "金络青骢白玉鞍，长鞭紫陌野游盘。朝驱东道尘恒灭，暮到河源日未阑。汗血每随边地苦，蹄伤不惮陇阴寒。君能一饮长城窟，为报天山行路难。"}
{"title": "駉", "time": "先秦", "author": null, "themes": ["诗经", "写马"], "content": "駉駉牡马，在坰之野。薄言駉者，有驈有皇，有骊有黄，以车彭彭。思无疆思，马斯臧。駉駉牡马，在坰之野。薄言駉者，有骓有駓，有骍有骐，以车伾伾。思无期思，马斯才。駉駉牡马，在坰之野。溥言駉者，有驒有骆，有骝有雒，以车绎绎。思无斁思，马斯作。駉駉牡马，在坰之野。薄言駉者，有骃有騢，有驔有鱼，以车祛祛。思无邪思，马斯徂。"}
{"title": "有駜", "time": "先秦", "author": null, "themes": ["诗经", "写马"], "content": "有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！"}
{"title": "杂说四·马说", "time": "唐代", "author": "韩愈", "themes": ["初中文言文", "古文观止", "写马", "哲理"], "content": "世有伯乐，然后有千里马。千里马常有，而伯乐不常有。故虽有名马，祇辱于奴隶人之手，骈死于槽枥之间，不以千里称也。(祇辱一作：只辱)马之千里者，一食或尽粟一石。食马者不知其能千里而食也。是马也，虽有千里之能，食不饱，力不足，才美不外见，且欲与常马等不可得，安求其能千里也？策之不以其道，食之不能尽其材，鸣之而不能通其意，执策而临之，曰：“天下无马！”呜呼！其真无马邪？其真不知马也！"}
{"title": "马诗二十三首·其四", "time": "唐代", "author": "李贺", "themes": ["写马", "抒怀", "怀才不遇"], "content": "此马非凡马，房星本是星。向前敲瘦骨，犹自带铜声。"}
{"title": "马诗二十三首·其二十三", "time": "唐代", "author": "李贺", "themes": ["写马"], "content": "武帝爱神仙，烧金得紫烟。厩中皆肉马，不解上青天。"}
{"title": "马诗二十三首·其一", "time": "唐代", "author": "李贺", "themes": ["写马", "抒怀", "怀才不遇"], "content": "龙脊贴连钱，银蹄白踏烟。无人织锦韂，谁为铸金鞭。"}
{"title": "马诗二十三首·其二", "time": "唐代", "author": "李贺", "themes": ["写马", "赞美", "品格"], "content": "腊月草根甜，天街雪似盐。未知口硬软，先拟蒺藜衔。"}
{"title": "马诗二十三首·其十八", "time": "唐代", "author": "李贺", "themes": ["写马", "怀才不遇"], "content": "伯乐向前看，旋毛在腹间。只今掊白草，何日蓦青山？"}
{"title": "马诗二十三首·其十", "time": "唐代", "author": "李贺", "themes": ["写马", "抒怀", "怀才不遇"], "content": "催榜渡乌江，神骓泣向风。君王今解剑，何处逐英雄？"}
{"title": "天马二首·其一", "time": "两汉", "author": "刘彻", "themes": ["写马"], "content": "太一况，天马下，沾赤汗，沫流赭。志俶傥，精权奇，籋浮云，晻上驰。体容与，迣万里，今安匹，龙为友。"}
{"title": "天马二首·其二", "time": "两汉", "author": "刘彻", "themes": ["写马"], "content": "天马徕，从西极，涉流沙，九夷服。天马徕，出泉水，虎脊两，化若鬼。天马徕，历无草，径千里，循东道。天马徕，执徐时，将摇举，谁与期？天马徕，开远门，竦予身，逝昆仑。天马徕，龙之媒，游阊阖，观玉台。"}
{"title": "陆浑山庄", "time": "唐代", "author": "宋之问", "themes": ["田园", "山水", "叙事", "抒情"], "content": "归来物外情，负杖阅岩耕。源水看花入，幽林采药行。野人相问姓，山鸟自呼名。去去独吾乐，无然愧此生。"}
{"title": "春庄", "time": "唐代", "author": "王勃", "themes": ["田园"], "content": "山中兰叶径，城外李桃园。岂知人事静，不觉鸟声喧。"}
{"title": "答陆澧", "time": "唐代", "author": "张九龄", "themes": ["田园"], "content": "松叶堪为酒，春来酿几多。不辞山路远，踏雪也相过。"}
{"title": "秋夜喜遇王处士", "time": "唐代", "author": "王绩", "themes": ["田园", "生活"], "content": "北场芸藿罢，东皋刈黍归。相逢秋月满，更值夜萤飞。"}
{"title": "信南山", "time": "先秦", "author": null, "themes": ["诗经", "田园"], "content": "信彼南山，维禹甸之。畇畇原隰，曾孙田之。我疆我理，南东其亩。上天同云。雨雪雰雰，益之以霡霂。既优既渥，既沾既足。生我百谷。疆埸翼翼，黍稷彧彧。曾孙之穑，以为酒食。畀我尸宾，寿考万年。中田有庐，疆埸有瓜。是剥是菹，献之皇祖。曾孙寿考，受天之祜。祭以清酒，从以骍牡，享于祖考。执其鸾刀，以启其毛，取其血膋。是烝是享，苾苾芬芬。祀事孔明，先祖是皇。报以介福。万寿无疆。"}
{"title": "十亩之间", "time": "先秦", "author": null, "themes": ["诗经", "田园"], "content": "十亩之间兮，桑者闲闲兮，行与子还兮。十亩之外兮，桑者泄泄兮，行与子逝兮。"}
{"title": "鹧鸪天·戏题村舍", "time": "宋代", "author": "辛弃疾", "themes": ["生活", "田园"], "content": "鸡鸭成群晚不收，桑麻长过屋山头。有何不可吾方羡，要底都无饱便休。新柳树，旧沙洲，去年溪打那边流。自言此地生儿女，不嫁余家即聘周。"}
{"title": "新凉", "time": "宋代", "author": "徐玑", "themes": ["古诗三百首", "田园", "写鸟"], "content": "水满田畴稻叶齐，日光穿树晓烟低。黄莺也爱新凉好，飞过青山影里啼。"}
{"title": "初秋行圃", "time": "宋代", "author": "杨万里", "themes": ["田园", "生活", "动物"], "content": "落日无情最有情，遍催万树暮蝉鸣。听来咫尺无寻处，寻到旁边却不声。"}
{"title": "东坡", "time": "宋代", "author": "苏轼", "themes": ["田园", "生活"], "content": "雨洗东坡月色清，市人行尽野人行。莫嫌荦确坡头路，自爱铿然曳杖声。"}
{"title": "南歌子·古戍饥乌集", "time": "清代", "author": "纳兰性德", "themes": ["边塞", "惆怅"], "content": "古戍饥乌集，荒城野雉飞。何年劫火剩残灰，试看英雄碧血，满龙堆。玉帐空分垒，金笳己罢吹。东风回首尽成非，不道兴亡命也，岂人为。"}
{"title": "于中好·别绪如丝梦不成", "time": "清代", "author": "纳兰性德", "themes": ["边塞", "抒情", "相思"], "content": ""}
{"title": "清平乐·弹琴峡题壁", "time": "清代", "author": "纳兰性德", "themes": ["写水", "边塞", "抒情", "愁苦"], "content": ""}
{"title": "归园田居·其五", "time": "魏晋", "author": "陶渊明", "themes": ["田园", "生活", "孤独", "感慨", "人生"], "content": "怅恨独策还，崎岖历榛曲。山涧清且浅，可以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。"}
{"title": "铜官山醉后绝句", "time": "唐代", "author": "李白", "themes": ["赞美", "地名"], "content": "我爱铜官乐，千年未拟还。应须回舞袖，拂尽五松山。(须一作：要)"}
{"title": "田园乐七首·其一", "time": "唐代", "author": "王维", "themes": ["田园"], "content": "厌见千门万户，经过北里南邻。官府鸣珂有底，崆峒散发何人。"}
{"title": "田园乐七首·其二", "time": "唐代", "author": "王维", "themes": ["田园"], "content": "再见封侯万户，立谈赐璧一双。讵胜耦耕南亩，何如高卧东窗。"}
{"title": "田园乐七首·其三", "time": "唐代", "author": "王维", "themes": ["田园", "生活"], "content": "采菱渡头风急，策杖林西日斜。杏树坛边渔父，桃花源里人家。"}
{"title": "田园乐七首·其五", "time": "唐代", "author": "王维", "themes": ["田园", "生活"], "content": "山下孤烟远村，天边独树高原。一瓢颜回陋巷，五柳先生对门。"}
{"title": "田园乐七首·其六 / 闲居", "time": "唐代", "author": "王维", "themes": ["田园"], "content": "桃红复含宿雨，柳绿更带朝烟。花落家童未扫，莺啼山客犹眠。"}
{"title": "田园乐七首·其七", "time": "唐代", "author": "王维", "themes": ["田园", "闲适", "生活"], "content": "酌酒会临泉水，抱琴好倚长松。南园露葵朝折，东谷黄粱夜舂。"}
{"title": "浪淘沙·九曲黄河万里沙", "time": "唐代", "author": "刘禹锡", "themes": ["向往", "田园", "生活"], "content": "九曲黄河万里沙，浪淘风簸自天涯。如今直上银河去，同到牵牛织女家。"}
{"title": "归去来兮辞·并序", "time": "魏晋", "author": "陶渊明", "themes": ["高中文言文", "古文观止", "抒情", "向往", "田园"], "content": "归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。已矣乎！寓形宇内复几时？曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！"}
{"title": "归园田居·其一", "time": "魏晋", "author": "陶渊明", "themes": ["古诗三百首", "田园", "生活"], "content": "少无适俗韵，性本爱丘山。误落尘网中，一去三十年。(误落一作：误入)羁鸟恋旧林，池鱼思故渊。开荒南野际，守拙归园田。方宅十余亩，草屋八九间。榆柳荫后檐，桃李罗堂前。暧暧远人村，依依墟里烟。狗吠深巷中，鸡鸣桑树颠。(颠通巅)户庭无尘杂，虚室有余闲。久在樊笼里，复得返自然。"}
{"title": "野老歌 / 山农词", "time": "唐代", "author": "张籍", "themes": ["田园", "农民", "生活", "抒情"], "content": "老农家贫在山住，耕种山田三四亩。苗疏税多不得食，输入官仓化为土。岁暮锄犁傍空室，呼儿登山收橡实。西江贾客珠百斛，船中养犬长食肉。"}
{"title": "从军行二首", "time": "唐代", "author": "王昌龄", "themes": ["边塞", "感伤"], "content": "向夕临大荒，朔风轸归虑。平沙万里馀，飞鸟宿何处。虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。秋草马蹄轻，角弓持弦急。去为龙城战，正值胡兵袭。军气横大荒，战酣日将入。长风金鼓动，白露铁衣湿。四起愁边声，南庭时伫立。断蓬孤自转，寒雁飞相及。万里云沙涨，平原冰霰涩。惟闻汉使还，独向刀环泣。"}
{"title": "饮马长城窟行", "time": "魏晋", "author": "陈琳", "themes": ["边塞", "爱情"], "content": "饮马长城窟，水寒伤马骨。往谓长城吏，慎莫稽留太原卒！官作自有程，举筑谐汝声！男儿宁当格斗死，何能怫郁筑长城。长城何连连，连连三千里。边城多健少，内舍多寡妇。作书与内舍，便嫁莫留住。善待新姑嫜，时时念我故夫子！报书往边地，君今出语一何鄙？身在祸难中，何为稽留他家子？生男慎莫举，生女哺用脯。君独不见长城下，死人骸骨相撑拄。结发行事君，慊慊心意关。明知边地苦，贱妾何能久自全？"}
{"title": "从军行", "time": "隋代", "author": "卢思道", "themes": ["边塞", "生活", "相思"], "content": "朔方烽火照甘泉，长安飞将出祁连。犀渠玉剑良家子，白马金羁侠少年。平明偃月屯右地，薄暮鱼丽逐左贤。谷中石虎经衔箭，山上金人曾祭天。天涯一去无穷已，蓟门迢递三千里。朝见马岭黄沙合，夕望龙城阵云起。庭中奇树已堪攀，塞外征人殊未还。白云初下天山外，浮云直向五原间。关山万里不可越，谁能坐对芳菲月。流水本自断人肠，坚冰旧来伤马骨。边庭节物与华异，冬霰秋霜春不歇。长风萧萧渡水来，归雁连连映天没。从军行，军行万里出龙庭，单于渭桥今已拜，将军何处觅功名。"}
{"title": "塞上", "time": "宋代", "author": "柳开", "themes": ["古诗三百首", "边塞", "写人"], "content": "鸣骹直上一千尺，天静无风声更干。碧眼胡儿三百骑，尽提金勒向云看。"}
{"title": "和张仆射塞下曲·其二", "time": "唐代", "author": "卢纶", "themes": ["唐诗三百首", "边塞", "赞美"], "content": "林暗草惊风，将军夜引弓。平明寻白羽，没在石棱中。"}
{"title": "从军行", "time": "宋代", "author": "张玉娘", "themes": ["边塞", "生活"], "content": "三十遴骁勇，从军事北荒。流星飞玉弹，宝剑落秋霜。书角吹杨柳，金山险马当。长驱空朔漠，驰捷报明王。"}
{"title": "和张仆射塞下曲·其四", "time": "唐代", "author": "卢纶", "themes": ["唐诗三百首", "边塞"], "content": "野幕敞琼筵，羌戎贺劳旋。醉和金甲舞，雷鼓动山川。"}
{"title": "塞下曲四首·其一", "time": "唐代", "author": "常建", "themes": ["边塞"], "content": "玉帛朝回望帝乡，乌孙归去不称王。天涯静处无征战，兵气销为日月光。"}
{"title": "塞下曲·其六", "time": "唐代", "author": "戎昱", "themes": ["边塞"], "content": "北风凋白草，胡马日骎骎。夜后戍楼月，秋来边将心。铁衣霜露重，战马岁年深。自有卢龙塞，烟尘飞至今。"}
{"title": "塞上曲", "time": "宋代", "author": "王镃", "themes": ["边塞"], "content": "黄云连白草，万里有无间。霜冷髑髅哭，天寒甲胄闲。马嘶经战地，雕认打围山。移戌腰金印，将军度玉关。"}
{"title": "初过陇山途中呈宇文判官", "time": "唐代", "author": "岑参", "themes": ["边塞", "生活"], "content": "一驿过一驿，驿骑如星流。平明发咸阳，暮及陇山头。陇水不可听，呜咽令人愁。沙尘扑马汗，雾露凝貂裘。西来谁家子，自道新封侯。前月发安西，路上无停留。都护犹未到，来时在西州。十日过沙碛，终朝风不休。马走碎石中，四蹄皆血流。万里奉王事，一身无所求。也知塞垣苦，岂为妻子谋。山口月欲出，先照关城楼。溪流与松风，静夜相飕飗。别家赖归梦，山塞多离忧。与子且携手，不愁前路修。"}
{"title": "冬夕", "time": "唐代", "author": "岑参", "themes": ["边塞", "思乡"], "content": "浩汗霜风刮天地，温泉火井无生意。泽国龙蛇冻不伸，南山瘦柏消残翠。"}
{"title": "蓟中作", "time": "唐代", "author": "高适", "themes": ["边塞", "叙事", "愤懑"], "content": "策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。"}
{"title": "送李少府贬峡中王少府贬长沙", "time": "唐代", "author": "高适", "themes": ["唐诗三百首", "送别", "边塞", "同情"], "content": "嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。"}
{"title": "和王七玉门关听吹笛 / 塞上闻笛", "time": "唐代", "author": "高适", "themes": ["边塞", "音乐"], "content": "胡人吹笛戍楼间，楼上萧条海月闲。借问落梅凡几曲，从风一夜满关山。"}
{"title": "营州歌", "time": "唐代", "author": "高适", "themes": ["边塞", "生活"], "content": "营州少年厌原野，狐裘蒙茸猎城下。虏酒千钟不醉人，胡儿十岁能骑马。"}
{"title": "征人怨 / 征怨", "time": "唐代", "author": "柳中庸", "themes": ["唐诗三百首", "黄河", "边塞"], "content": "岁岁金河复玉关，朝朝马策与刀环。三春白雪归青冢，万里黄河绕黑山。"}
{"title": "边思", "time": "唐代", "author": "李益", "themes": ["边塞"], "content": "腰垂锦带佩吴钩，走马曾防玉塞秋。莫笑关西将家子，只将诗思入凉州。"}
{"title": "凉州词三首", "time": "唐代", "author": "张籍", "themes": ["边塞"], "content": "边城暮雨雁飞低，芦笋初生渐欲齐。无数铃声遥过碛，应驮白练到安西。古镇城门白碛开，胡兵往往傍沙堆。巡边使客行应早，欲问平安无使来。凤林关里水东流，白草黄榆六十秋。边将皆承主恩泽，无人解道取凉州。"}
{"title": "书边事", "time": "唐代", "author": "张乔", "themes": ["唐诗三百首", "边塞", "生活"], "content": "调角断清秋，征人倚戍楼。春风对青冢，白日落梁州。大汉无兵阻，穷边有客游。蕃情似此水，长愿向南流。"}
{"title": "出塞作", "time": "唐代", "author": "王维", "themes": ["边塞"], "content": "居延城外猎天骄，白草连天野火烧。暮云空碛时驱马，秋日平原好射雕。护羌校尉朝乘障，破虏将军夜渡辽。玉靶角弓珠勒马，汉家将赐霍嫖姚。"}
{"title": "行行游且猎篇", "time": "唐代", "author": "李白", "themes": ["边塞"], "content": "边城儿，生年不读一字书，但知游猎夸轻趫。胡马秋肥宜白草，骑来蹑影何矜骄。金鞭拂雪挥鸣鞘，半酣呼鹰出远郊。弓弯满月不虚发，双鸧迸落连飞髇。海边观者皆辟易，猛气英风振沙碛。儒生不及游侠人，白首下帷复何益！"}
{"title": "从军行", "time": "唐代", "author": "李昂", "themes": ["边塞"], "content": "汉家未得燕支山，征戍年年沙朔间。塞下长驱汗血马，云中恒闭玉门关。阴山瀚海千万里，此日桑河冻流水。稽洛川边胡骑来，渔阳戍里烽烟起。长途羽檄何相望，天子按剑思北方。羽林练士拭金甲，将军校战出玉堂。幽陵异域风烟改，亭障连连古今在。夜闻鸿雁南渡河，晓望旌旗北临海。塞沙飞淅沥，遥裔连穷碛。玄漠云平初合阵，西山月出闻鸣镝。城南百战多苦辛，路傍死卧黄沙人。戎衣不脱随霜雪，汗马骖单长被铁。杨叶楼中不寄书，莲花剑上空流血。匈奴未灭不言家，驱逐行行边徼赊。归心海外见明月，别思天边梦落花。天边回望何悠悠，芳树无人渡陇头。春云不变阳关雪，桑叶先知胡地秋。田畴不卖卢龙策，窦宪思勒燕然石。麾兵静北垂，此日交河湄。欲令塞上无干戚，会待单于系颈时。"}
{"title": "陇头吟", "time": "唐代", "author": "王维", "themes": ["边塞", "感伤", "悲愤"], "content": "长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄空尽海西头。"}
{"title": "雁门胡人歌", "time": "唐代", "author": "崔颢", "themes": ["边塞", "生活"], "content": "高山代郡东接燕，雁门胡人家近边。解放胡鹰逐塞鸟，能将代马猎秋田。山头野火寒多烧，雨里孤峰湿作烟。闻道辽西无斗战，时时醉向酒家眠。"}
{"title": "古塞下曲", "time": "唐代", "author": "李颀", "themes": ["边塞"], "content": "行人朝走马，直指蓟城傍。蓟城通漠北，万里别吾乡。海上千烽火，沙中百战场。军书发上郡，春色度河阳。袅袅汉宫柳，青青胡地桑。琵琶出塞曲，横笛断君肠。"}
{"title": "塞下曲四首", "time": "唐代", "author": "王昌龄", "themes": ["边塞"], "content": "蝉鸣空桑林，八月萧关道。出塞入塞寒，处处黄芦草。从来幽并客，皆共沙尘老。不学游侠儿，矜夸紫骝好。饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。奉诏甘泉宫，总征天下兵。朝廷备礼出，郡国豫郊迎。纷纷几万人，去者无全生。臣愿节宫厩，分以赐边城。边头何惨惨，已葬霍将军。部曲皆相吊，燕南代北闻。功勋多被黜，兵马亦寻分。更遣黄龙戍，唯当哭塞云。"}
{"title": "田园作", "time": "唐代", "author": "孟浩然", "themes": ["田园", "抒情"], "content": "弊庐隔尘喧，惟先养恬素。卜邻近三径，植果盈千树。粤余任推迁，三十犹未遇。书剑时将晚，丘园日已暮。晨兴自多怀，昼坐常寡悟。冲天羡鸿鹄，争食羞鸡鹜。望断金马门，劳歌采樵路。乡曲无知己，朝端乏亲故。谁能为扬雄，一荐甘泉赋。"}
{"title": "观田家", "time": "唐代", "author": "韦应物", "themes": ["田园", "农民", "生活"], "content": "微雨众卉新，一雷惊蛰始。田家几日闲，耕种从此起。丁壮俱在野，场圃亦就理。归来景常晏，饮犊西涧水。饥劬不自苦，膏泽且为喜。仓禀无宿储，徭役犹未已。方惭不耕者，禄食出闾里。"}
{"title": "敕借岐王九成宫避暑应教", "time": "唐代", "author": "王维", "themes": ["山水", "田园"], "content": "帝子远辞丹凤阙，天书遥借翠微宫。隔窗云雾生衣上，卷幔山泉入镜中。林下水声喧语笑，岩间树色隐房栊。仙家未必能胜此，何事吹笙向碧空。"}
{"title": "辋川别业", "time": "唐代", "author": "王维", "themes": ["田园"], "content": "不到东山向一年，归来才及种春田。雨中草色绿堪染，水上桃花红欲然。优娄比丘经论学，伛偻丈人乡里贤。披衣倒屣且相见，相欢语笑衡门前。"}
{"title": "积雨辋川庄作 / 秋归辋川庄作", "time": "唐代", "author": "王维", "themes": ["唐诗三百首", "田园"], "content": "积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。山中习静观朝槿，松下清斋折露葵。野老与人争席罢，海鸥何事更相疑。"}
{"title": "归园田居·其三", "time": "魏晋", "author": "陶渊明", "themes": ["古诗三百首", "初中古诗", "田园", "生活"], "content": "种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违。"}
{"title": "浣溪沙·软草平莎过雨新", "time": "宋代", "author": "苏轼", "themes": ["田园", "生活", "向往"], "content": "徐州石潭谢雨，道上作五首。潭在城东二十里，常与泗水增减清浊相应。软草平莎过雨新，轻沙走马路无尘。何时收拾耦耕身？日暖桑麻光似泼，风来蒿艾气如薰。使君元是此中人。"}
{"title": "归田赋", "time": "两汉", "author": "张衡", "themes": ["田园", "生活", "抒情"], "content": "游都邑以永久，无明略以佐时。徒临川以羡鱼，俟河清乎未期。感蔡子之慷慨，从唐生以决疑。谅天道之微昧，追渔父以同嬉。超埃尘以遐逝，与世事乎长辞。于是仲春令月，时和气清；原隰郁茂，百草滋荣。王雎鼓翼，仓庚哀鸣；交颈颉颃，关关嘤嘤。于焉逍遥，聊以娱情。尔乃龙吟方泽，虎啸山丘。仰飞纤缴，俯钓长流。触矢而毙，贪饵吞钩。落云间之逸禽，悬渊沉之鲨鰡。于时曜灵俄景，继以望舒。极般游之至乐，虽日夕而忘劬。感老氏之遗诫，将回驾乎蓬庐。弹五弦之妙指，咏周、孔之图书。挥翰墨以奋藻，陈三皇之轨模。苟纵心于物外，安知荣辱之所如。"}
{"title": "终南别业 / 初至山中 / 入山寄城中故人", "time": "唐代", "author": "王维", "themes": ["唐诗三百首", "田园", "写人", "抒情"], "content": "中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。"}
{"title": "鹦鹉洲", "time": "唐代", "author": "李白", "themes": ["地名", "抒情"], "content": "鹦鹉来过吴江水，江上洲传鹦鹉名。鹦鹉西飞陇山去，芳洲之树何青青。烟开兰叶香风暖，岸夹桃花锦浪生。迁客此时徒极目，长洲孤月向谁明。"}
{"title": "渭川田家", "time": "唐代", "author": "王维", "themes": ["唐诗三百首", "田园"], "content": "斜阳照墟落，穷巷牛羊归。(斜一作：光)野老念牧童，倚杖候荆扉。雉雊麦苗秀，蚕眠桑叶稀。田夫荷锄至，相见语依依。即此羡闲逸，怅然吟式微。"}
{"title": "望木瓜山", "time": "唐代", "author": "李白", "themes": ["思乡", "地名"], "content": "早起见日出，暮见栖鸟还。客心自酸楚，况对木瓜山。"}
{"title": "忆江南·江南忆", "time": "唐代", "author": "白居易", "themes": ["宋词三百首", "怀念", "地名"], "content": "江南忆，最忆是杭州。山寺月中寻桂子，郡亭枕上看潮头。何日更重游？江南忆，其次忆吴宫。吴酒一杯春竹叶，吴娃双舞醉芙蓉。早晚复相逢？"}
{"title": "剑阁铭", "time": "魏晋", "author": "张载", "themes": ["抒情", "地名"], "content": "岩岩梁山，积石峨峨。远属荆衡，近缀岷嶓。南通邛僰，北达褒斜。狭过彭碣，高逾嵩华。惟蜀之门，作固作镇。是曰剑阁，壁立千仞。穷地之险，极路之峻。世浊则逆，道清斯顺。闭由往汉，开自有晋。秦得百二，并吞诸侯。齐得十二，田生献筹。矧兹狭隘，土之外区。一人荷戟，万夫趑趄。形胜之地，匪亲勿居。昔在武侯，中流而喜。山河之固，见屈吴起。兴实在德，险亦难恃。洞庭孟门，二国不祀。自古迄今，天命匪易。凭阻作昏，鲜不败绩。公孙既灭，刘氏衔璧。覆车之轨，无或重迹。勒铭山阿，敢告梁益。"}
{"title": "三都赋", "time": "魏晋", "author": "左思", "themes": ["地名", "讽刺"], "content": "盖诗有六义焉，其二曰赋。杨雄曰：“诗人之赋丽以则。”班固曰：“赋者，古诗之流也。”。先王采焉，以观土风。见“绿竹猗猗”于宜，则知卫地淇澳之产；见“在其版屋”，则知秦野西戎之宅。故能居然而辨八方。然相如赋上林而引“卢橘夏熟”，杨雄赋甘泉而陈“玉树青葱”，班固赋西都而叹以出比目，张衡赋西京而述以游海若。假称珍怪，以为润色，若斯之类，匪啻于兹。考之果木，则生非其壤；校之神物，则出非其所。于辞则易为藻饰，于义则虚而无徵。且夫玉卮无当，虽宝非用；侈言无验，虽丽非经。而论者莫不诋讦其研精，作者大氐举为宪章。积习生常，有自来矣。余既思摹二京而赋三都，其山川城邑则稽之地图，其鸟兽草木则验之方志。风谣歌舞，各附其俗；魁梧长者，莫非其旧。何则？发言为诗者，咏其所志也；美物者贵依其本，赞事者宜本其实。匪本匪实，览者奚信？且夫任土作贡，虞书所著；辩物居方，周易所慎。聊举其一隅，摄其体统，归诸诂训焉。魏国先生有睟其容，乃盱衡而诰曰：“异乎交益之士，盖音有楚夏者，土风之乖也；情有险易者，习俗之殊也。虽则生常，固非自得之谓也。昔市南宜僚弄丸，而两家之难解。聊为吾子复玩德音，以释二客竞于辩囿者也。“夫泰极剖判，造化权舆。体兼昼夜，理包清浊。流而为江海，结而为山岳。列宿分其野，荒裔带其隅。岩冈潭渊，限蛮隔夷，峻危之窍也。蛮陬夷落，译导而通，鸟兽之氓也。正位居体者，以中夏为喉，不以边垂为襟也。长世字甿者，以道德为藩，不以袭险为屏也。而子大夫之贤者，尚弗曾庶翼等威，附丽皇极。思禀正朔，乐率贡职。而徒务於诡随匪人，宴安於绝域。荣其文身，骄其险棘。缪默语之常伦，牵胶言而逾侈。饰华离以矜然，假倔彊而攘臂。非醇粹之方壮，谋踳驳於王义。孰愈寻靡{艹汧}於中逵，造沐猴於棘刺。剑阁虽，凭之者蹶，非所以深根固蒂也。洞庭虽濬，负之者北，非所以爱人治国也。彼桑榆之末光，逾长庚之初辉。况河冀之爽垲，与江介之湫湄。故将语子以神州之略，赤县之畿。魏都之卓荦，六合之枢机。“于时运距阳九，汉网绝维。奸回内赑，兵缠紫微。翼翼京室，眈眈帝宇，巢焚原燎，变为煨烬，故荆棘旅庭也。殷殷寰内，绳绳八区，锋镝纵横，化为战场，故麋鹿寓城也。伊洛榛旷，崤函荒芜。临菑牢落，鄢郢丘墟。而是有魏开国之日，缔构之初。万邑譬焉，亦独焠麋之与子都。培塿之与方壶也。“且魏地者，毕昴之所应，虞夏之馀人。先王之桑梓，列圣之遗尘。考之四隈，则八埏之中；测之寒暑，则霜露所均。卜偃前识而赏其隆，吴札听歌而美其风。虽则衰世，而盛德形於管弦；虽逾千祀，而怀旧蕴於遐年。尔其疆域，则旁极齐秦，结凑冀道。开胸殷卫，跨蹑燕赵。山林幽岟，川泽回缭。恒碣碪?於青霄，河汾浩涆而皓溔。南瞻淇澳，则绿竹纯茂；北临漳滏，则冬夏异沼。神钲迢递於高峦，灵响时惊於四表。温泉毖涌而自浪，华清荡邪而难老。墨井盐池，玄滋素液。厥田惟中，厥壤惟白。原隰畇畇，坟衍斥斥。或嵬罍而衤复陆，或黋朗而拓落。乾坤交泰而絪缊，嘉祥徽显而豫作。是以兆朕振古，萌柢畴昔。藏气谶纬，閟象竹帛。迥时世而渊默，应期运而光赫。暨圣武之龙飞，肇受命而光宅。“爰初自臻，言占其良。谋龟谋筮，亦既允臧。修其郛郭，缮其城隍。经始之制，牢笼百田。画雍豫之居，写八都之宇。鉴茅茨於陶唐，察卑宫於夏禹。古公草创，而高门有闶；宣王中兴，而筑室百堵。兼圣哲之轨，并文质之状。商丰约而折中，准当年而为量。思重爻，摹大壮。览荀卿，采萧相。拱木於林衡，授全模於梓匠。遐迩悦豫而子来，工徒拟议而骋巧。阐钩绳之筌绪，承二分之正要。揆日晷，考星耀。建社稷，作清庙。筑曾宫以回匝，比冈隒而无陂。造文昌之广殿，极栋宇之弘规。崶若崇山嚬起以崔嵬，髧若玄云舒蜺以高垂。瑰材巨世，参差。枌橑衤复结，栾栌叠施。丹梁虹申以并亘，朱桷森布而支离。绮井列疏以悬蒂，华莲重葩而倒披。齐龙首而涌霤，时梗概於滮池。旅楹闲列，晖鉴抰振。榱题黮<黑逮>，阶盾嶙峋。长庭砥平，锺虡夹陈。风无纤埃，雨无微津。岩岩北阙，南端逌遵。竦峭双碣，方驾比轮。西辟延秋，东启长春。用觐群后，观享颐宾。“左则中朝有赩，听政作寝。匪朴匪，去泰去甚。木无雕锼，土无绨锦。玄化所甄，国风所禀。於前则宣明显阳，顺德崇礼。重闱洞出，锵锵济济。珍树猗猗，奇卉萋萋。蕙风如薰，甘露如醴。禁台省中，连闼对廊。直事所繇，典刑所藏。蔼蔼列侍，金蜩齐光。诘朝陪幄，纳言有章。亚以柱後，执法内侍。符节谒者，典玺储吏。膳夫有官，药剂有司。肴醳顺时，腠理则治。於後则椒鹤文石，永巷壸术。楸梓木兰，次舍甲乙。西南其户，成之匪日。丹青焕炳，特有温室。仪形宇宙，历像贤圣。图以百瑞，綷以藻咏。芒芒终古，此焉则镜。有虞作绘，兹亦等竞。“右则疏圃曲池，下畹高堂。兰渚莓莓，石濑汤汤。弱葼系实，轻叶振芳。奔龟跃鱼，有祭吕梁。驰道周屈於果下，延阁胤宇以经营。飞陛方辇而径西，三台列峙以峥嵘。亢阳台於阴基，拟华山之削成。上累栋而重霤，下冰室而沍冥。周轩中天，丹墀临猋。增构瓘瓘，清尘彯彯。云雀踶甍而矫首，壮翼摛镂於青霄。雷雨窈冥而未半，皦日笼光於绮寮。习步顿以升降，御春服而逍遥。八极可围於寸眸，万物可齐於一朝。长涂牟首，豪徼互经。晷漏肃唱，明宵有程。附以兰锜，宿以禁兵。司卫闲邪，钩陈罔惊。於是崇墉濬洫，婴堞带涘。四门，隆厦重起。凭太清以混成，越埃壒而资始。藐藐标危，亭亭峻趾。临焦原而不怳，谁劲捷而无犭思？与冈岑而永固，非有期乎世祀。阳灵停曜於其表，阴祇蒙雾於其里。菀以玄武，陪以幽林。缭垣开囿，观宇相临。硕果灌丛，围木竦寻。篁筱怀风，蒲陶结阴。回渊漼，积水深。蒹葭，雚蒻森。丹藕凌波而的皪，绿芰泛涛而浸潭。羽翮颉颃，鳞介浮沈。栖者择木，雊者择音。若咆渤澥与姑馀，常鸣鹤而在阴。表清籞，勒虞箴。思国恤，忘从禽。樵苏往而无忌，即鹿纵而匪禁。腜腜坰野，奕奕菑亩。甘荼伊蠢，芒种斯阜。西门溉其前，史起灌其後。墱流十二，同源异口。畜为屯云，泄为行雨。水澍粳稌，陆莳稷黍。黝黝桑柘，油油麻纻。均田画畴，蕃庐错列姜芋充茂，桃李荫翳家安其所，而服美自悦。邑屋相望，而隔逾奕世。“内则街冲辐辏，朱阙结隅。石杠飞梁，出控漳渠。疏通沟以滨路，罗青槐以荫涂。比沧浪而可濯，方步朓而有逾。习习冠盖，莘莘蒸徒。斑白不提，行旅让衢。设官分职，营处署居。夹之以府寺，班之以里闾。其府寺则位副三事，官逾六卿。奉常之号，大理之名。厦屋一揆，华屏齐荣。肃肃阶，重门再扃。师尹爰止。毗代作桢。其闾阎则长寿吉阳，永平思忠。亦有戚里，寘宫之东。闬出长者，巷苞诸公。都护之堂，殿居绮窗。舆骑朝猥，蹀危攵其中。营客馆以周坊，<食芳>宾侣之所集。玮丰楼之闬闳，起建安而首立。葺墙幂室，房庑杂袭。剞劂罔掇，匠积习。广成之传无以畴，街之邸不能及。廓三市而开廛，籍平逵而九达。班列肆以兼罗，设阛阓以襟带。济有无之常偏，距日中而毕会。抗旗亭之峣薛，侈所<兆见>之博大。百隧毂击，连轸万贯，凭轼捶马，袖幕纷半。壹八方而混同，极风采之异观。质剂平而交易，刀布贸而无算。财以工化，贿以商通。难得之货，此则弗容。器周用而长务，物背窳而就攻。不鬻邪而豫贾，著驯风之醇醲。白藏之藏，富有无堤。同赈大内，控引世资，賨幏积墆，琛币充牣。关石之所和钧，财赋之所厎慎。燕弧盈库而委劲，冀马填厩而驵骏。“至乎勍敌纠纷，庶土罔宁。圣武兴言，将曜威灵。介胄重袭，旍旗跃茎。弓珧解檠，矛鋋飘英。三属之甲，缦胡之缨。控弦简发，妙拟更嬴。齐被练而銛戈，袭偏裻以讠贵列。毕出征而中律，执奇正以四伐。硕画精通，目无匪制。推锋积纪，铓气弥锐。三接三捷，既昼亦月。克翦方命，吞灭咆烋。云撤叛换，席卷虔刘。祲威八纮，荒阻率由。洗兵海岛，刷马江洲。振旅甸甸，反旆悠悠。凯归同饮，疏爵普畴。朝无刓印，国无费留。“丧乱既弭而能宴，武人归兽而去战。萧斧戢柯以柙刃，虹旍摄麾以就卷。斟洪范，酌典宪。观所恒，通其变。上垂拱而司契，下缘督而自劝。道来斯贵，利往则贱。囹圄寂寥，京庾流衍。於时东鳀即序，西倾顺轨。荆南怀憓，朔北思韪。绵绵迥涂，骤山骤水。襁负赆贽，重译贡篚。髽首之豪，鐻耳之杰。服其荒服。敛衽魏阙。置酒文昌，高张宿设。其夜未遽，庭燎晢々。有客祁祁，载华载裔。岌岌冠縰，累累辫发。清酤如济，浊醪如河。冻醴流澌，温酎跃波。丰肴衍衍，行庖皤皤。愔愔醧宴，酣湑无哗延广乐，奏九成。冠韶夏，冒六茎。傮响起，疑震霆。天宇骇，地庐惊。亿若大帝之所兴作，二嬴之所曾聆。金石丝竹之恒韵，匏土革木之常调。干戚羽旄之饰好，清讴微吟之要妙。世业之所日用，耳目之所闻觉。杂糅纷错，兼该泛博。鞮鞻所掌之音，韎昧任禁之曲。以娱四夷之君，以睦八荒之俗。“既苗既狩，爰游爰豫。藉田以礼动，大阅以义举。备法驾，理秋御。显文武之壮观，迈梁驺之所著。林不槎枿，泽不伐夭。斧斨以时，罾以道。德连木理，仁挺芝草。皓兽为之育薮，丹鱼为之生沼。矞云翔龙，泽马亍阜。山图其石，川形其宝。莫黑匪乌，三趾而来仪。莫赤匪狐，九尾而自扰。嘉颖离合以汤汤，醴泉涌流而浩浩。显祯祥以曲成，固触物而兼造。盖亦明灵之所酬酢，休徵之所伟兆。“旼々率土，迁善罔匮。沐浴福应，宅心醰粹。馀粮栖亩而弗收，颂声载路而洋溢。河洛开奥，符命用出。翩翩黄鸟，衔书来讯人谋所尊，鬼谋所秩。刘宗委驭，巽其神器。闚玉策於金縢，案图於石室。考历数之所在，察五德之所莅。量寸旬，涓吉日。陟中坛，即帝位。改正朔，易服色。继绝世，脩废职。徽帜以变，器械以革。显仁翌明，藏用玄默。菲言厚行，陶化染学。雠校篆籀，篇章毕觌。优贤著於扬历，匪孽形於亲戚。本枝别干，蕃屏皇家。勇若任城，才若东阿。抗旍则威噞秋霜，摛翰则华纵春葩。英喆雄豪，佐命帝室。相兼二八，将猛四七。赫赫震震，开务有谧。故令斯民睹泰阶之平，可比屋而为一。“算祀有纪，天禄有终。传业禅祚，高谢万邦。皇恩绰矣，帝德冲矣。让其天下，臣至公矣。荣操行之独得，超百王之庸庸。追亘卷领与结绳，睠留重华而比踪。尊卢赫胥，羲农有熊。虽自以为道，洪化以为隆。世笃玄同，奚遽不能与之踵武而齐其风？是故料其建国，析其法度。谘其考室，议其举厝。复之而无斁，申之而有裕。非疏粝之士所能精，非鄙俚之言所能具。“至於山川之倬诡，物产之魁殊。或名奇而见称，或实异而可书。生生之所常厚，洵美之所不渝。其中则有鸳鸯交谷，虎涧龙山。掘鲤之淀，盖节之渊。嬛嬛精卫，衔木偿怨。常山平干，钜鹿河间。列真非一，往往出焉。昌容练色，犊配眉连。玄俗无影，木羽偶仙。琴高沈水而不濡，时乘赤鲤而周旋。师门使火以验术，故将去而林燔。易阳壮容，卫之稚质。邯郸鵕步，赵之鸣瑟。真定之梨，故安之栗。醇酎中山，流湎千日。淇洹之笋，信都之枣。雍丘之粱，清流之稻。锦绣襄邑，罗绮朝歌。绵纩房子，缣裛清河。若此之属，繁富夥够。可单究，是以抑而未罄也。盖比物以错辞，述清都之闲丽。虽选言以简章，徒九复而遗旨。览大易与春秋，判殊隐而一致。末上林之隤墙，本前脩以作系。“其军容弗犯，信其果毅。纠华绥戎，以戴公室。元勋配管敬之绩，歌锺析邦君之肆。则魏绛之贤有令闻也。闲居隘巷，室迩心遐。富仁宠义，职竞弗罗。千乘为之轼庐，诸侯为之止戈。则干木之德自解纷也。贵非吾尊，重士逾山。亲御监门，嗛嗛同轩。搦秦起赵。威振八蕃。则信陵之名若兰芬也。英辩荣枯，能济其厄。位加将相，窒隙之策。四海齐锋，一口所敌，张仪、张禄亦足云也。“搉惟庸蜀与鸲鹊同窠，句吴与黾同穴。一自以为禽鸟，一自以为鱼鳖。山阜猥积而踦区，泉流迸集而咉咽。隰壤瀸漏而沮洳，林薮石留而芜秽。穷岫泄云，日月恒翳。宅土熇暑，封疆障疠。蔡莽螫剌，昆虫毒噬。汉罪流御，秦馀徙<列巾>。宵貌蕞陋，禀质脆。巷无杼首，里罕耆耋。或魋髻而左言，或镂肤而钻发。或明发而嬥歌，或浮泳而卒岁。风俗以果为婳，人物以戕害为艺。威仪所不摄，宪章所不缀。由重山之束厄，因长川之裾势。距远关以闚，时高樔而陛制。薄戍绵幂，无异蛛蝥之网；弱卒琐甲，无异螳螂之卫。“与先世而常然，虽信险而剿绝。揆既往之前迹，即将来之後辙。成都迄已倾覆，建邺则亦颠沛。顾非累卵於叠釭，焉至观形而怀怛！权假日以馀荣，比朝华而菴蔼。览麦秀与黍离，可作谣於吴会。”先生之言未卒，吴蜀二客，矍焉相顾，倏焉失所。有靦瞢容，神形茹。气离坐，倏墨而谢。曰：“仆党清狂，怵迫闽濮。习蓼虫之忘辛，玩进退之惟谷。非常寐而无觉，不睹皇舆之轨躅。过以亻凡剽之单慧，历执古之醇听。兼重以崒缪，偭辰光而罔定。先生玄识，深颂靡测。得闻上德之至盛，匪同忧於有圣。抑若春霆发响，而惊蛰飞竞。潜龙浮景，而幽泉高镜。虽星有风雨之好，人有异同之性。庶觌蔀家与剥庐，非苏世而居正。且夫寒谷丰黍，吹律暖之也。昬情爽曙，箴规显之也。虽明珠兼寸，尺璧有盈。曜车二六，三倾五城，未若申锡典章之为远也。“亮曰：日不双丽，世不两帝。天经地纬，理有大归。安得齐给守其小辩也。东吴王孙冁然而咍，曰：“夫上图景宿，辨於天文者也。下料物土，析於地理者也。古先帝代，曾览八纮之洪绪。一六合而光宅，翔集遐宇。鸟策篆素，玉牒石记。乌闻梁岷有陟方之馆、行宫之基欤？而吾子言蜀都之富，禺同之有。玮其区域，美其林薮。矜巴汉之阻，则以为袭险之右。徇蹲鸱之沃，则以为世济阳九。龌龊而算，顾亦曲士之所叹也。旁魄而论都，抑非大人之壮观也。何则？土壤不足以摄生，山川不足以周卫。公孙国之而破，诸葛家之而灭。兹乃丧乱之丘墟，颠覆之轨辙。安可以俪王公而著风烈也？玩其碛砾而不窥玉渊者，未知骊龙之所蟠也。习其弊邑而不睹上邦者，未知英雄之所躔也。“子独未闻大吴之巨丽乎？且有吴之开国也，造自太伯，宣於延陵。盖端委之所彰，高节之所兴。建至德以创洪业，世无得而显称。由克让以立风俗，轻脱鵕於千乘。若率土而论都，则非列国之所觖望也。故其经略，上当星纪。拓土画疆，卓荦兼并。包括干越，跨蹑蛮荆。婺女寄其曜，翼轸寓其精。指衡岳以镇野，目龙川而带坰。“尔其山泽，则嵬嶷峣屼，?婴冥郁岪。溃渱泮汗，滇氵眄淼漫。或涌川而开渎，或吞江而纳汉。磈々，滮々涆々。?钦碒乎数州之间，灌注乎天下之半。百川派别，归海而会。控清引浊，混涛并濑。濆薄沸腾，寂寥长迈。濞焉汹汹，隐焉潏潏。出乎大荒之中，行乎东极之外。经扶桑之中林，包汤谷之滂沛。潮波汨起，回复万里。歊雾漨浡，云蒸昏昧。泓澄?#91;，澒溶沆漾。莫测其深，莫究其广。澶湉漠而无涯，牜怱有流而为长。朅异之所丛育，鳞甲之所集往。“於是乎长鲸吞航，修鲵吐浪。跃龙腾蛇，鲛鲻琵琶。王鲔鯸鲐，鮣龟鱕?昔。乌贼拥剑，鼊鲭鳄。涵泳乎其中。葺鳞镂甲，诡类舛错。溯洄顺流，噞喁沈浮。鸟则鹍鸡鸀鳿，鹴鹄鹭鸿。鶢鶋避风，候雁造江。鸂敕?鷛渠?，鹤鹙鸧。鹳鸥鹢鸬，氾滥乎其上。湛淡羽仪，随波参差。理翮整翰，容与自玩。雕啄蔓藻，刷荡漪澜。鱼鸟聱耴，万物蠢生。芒芒黖々，慌罔奄欻，神化翕忽，函幽育明。穷性极形，盈虚自然。蚌蛤珠胎，与月亏全。巨鳌赑屃，首冠灵山。大鹏缤翻，翼若垂天。振荡汪流，雷抃重渊。殷动宇宙，胡可胜原！“岛屿绵邈，洲渚冯隆。旷瞻迢递，迥眺冥蒙。珍怪丽，奇隙充。径路绝，风云通。洪桃屈盘，丹桂灌丛。琼枝抗茎而敷蕊，珊瑚幽茂而玲珑。增冈重阻，列真之宇。玉堂对溜，石室相距。蔼蔼翠幄，?弱?弱素女。江斐於是往来，海童於是宴语。斯实神妙之响象，嗟难得而覙缕！“尔乃地势坱圠，卉木镺蔓。遭薮为圃，值林为苑。异荂蓲，夏晔冬蒨。方志所辨，中州所羡。草则藿蒳豆蔻，姜汇非一。江蓠之属，海苔之类。纶组紫绛，食葛香茅。石帆水松，东风扶留。布濩皋泽，蝉联陵丘。夤缘山岳之岊，幂历江海之流。扤白蒂，衔朱蕤。郁兮?茂，晔兮菲菲。光色炫晃，芬馥肸蚃。职贡纳其包匦，离骚咏其宿莽。木则枫柙櫲樟，栟榈枸桹。绵杬杶栌，文欀桢橿。平仲桾櫏，松梓古度。楠榴之木，相思之树。宗生高冈，族茂幽阜。擢本千寻，垂荫万亩。攒柯挐茎，重葩殗叶。轮囷蚪蟠，鳞接。荣色杂糅，绸缪缛绣。宵露霮感，旭日晻孛。与风飖飏，<风幼>浏飕飗。鸣条律畅，飞音响亮。盖象琴筑并奏，笙竽俱唱。其上则猿父哀吟，犭军子长啸。狖鼯猓然，腾趠飞超。争接县垂，竞游远枝。惊透沸乱，牢落翚散。其下则有枭羊麡狼，猰?犭区象。乌菟之族，犀兕之党。钩爪锯牙，自成锋颖。精若燿星，声若云霆。名载於山经，形镂於夏鼎。“其竹则筼筜箖箊，桂箭射筒。柚梧有篁，篻簩有丛。苞笋抽节，往往萦结。绿叶翠茎，冒霜停雪。橚矗森萃，蓊茸萧瑟。檀栾蝉蜎，玉润碧鲜。梢云无以逾，嶰谷弗能连。鸑鷟食其实，鹓雏扰其间。其果则丹橘馀甘，荔枝之林。槟榔无柯，椰叶无阴。龙眼橄榄，榴御霜。结根比景之阴，列挺衡山之阳。素华斐，丹秀芳。临青壁，系紫房。鹧鸪南翥而中留，孔雀綷羽以翱翔。山鸡归飞而来栖，翡翠列巢以重行。其琛赂则琨瑶之阜，铜锴之垠。火齐之宝，骇鸡之珍。赪丹明玑，金华银朴。紫贝流黄，缥碧素玉。隐赈崴，杂插幽屏。精曜潜颖，硩陊山谷。碕岸为之不枯，林木为之润黩。隋侯於是鄙其夜光，宋王於是陋其结绿。“其荒陬谲诡，则有龙穴内蒸，云雨所储。陵鲤若兽，浮石若桴。双则比目，片则王馀。穷陆饮木，极沈水居。泉室潜织而卷绡，渊客慷慨而泣珠。开北户以向日，齐南冥於幽都。其四野，则畛畷无数，膏腴兼倍。原隰殊品，窊隆异等。象耕鸟耘，此之自与。穱秀菰穗，於是乎在。煮海为盐，采山铸钱。国税再熟之稻，乡贡八蚕之绵。“徒观其郊隧之内奥，都邑之纲纪。霸王之所根柢，开国之所基趾。郛郭周匝，重城结隅。通门二八，水道陆衢。所以经始，用累千祀。宪紫宫以营室，廓广庭之漫漫。寒暑隔阂於邃宇，虹霓回带於云馆。所以跨跱焕炳万里也。造姑苏之高台，临四远而特建，带朝夕之浚池，佩长洲之茂苑。窥东山之府，则环宝溢目；海陵之仓，则红粟流衍。起寝庙於武昌，作离宫於建业。阐阖闾之所营，采夫差之遗法。抗神龙之华殿，施荣楯而捷猎。崇临海之崔巍，饰赤乌之韡晔。东西胶葛，南北峥嵘。房栊对櫎，连阁相经。阍闼谲诡，异出奇名。左称弯碕，右号临硎。雕栾镂楶，青琐丹楹。图以云气，画以仙灵。虽兹宅之夸丽，曾未足以少宁。思比屋於倾宫，毕结瑶而构琼。高闱有闶，洞门方轨。朱阙双立，驰道如砥。树以青槐，亘以绿水。玄荫眈眈，清流亹亹。列寺七里，侠栋阳路。屯营栉比，解署釭布。横塘查下，邑屋隆夸。长干延属，飞甍舛互。“其居则高门鼎贵，魁岸豪杰。虞魏之昆，顾陆之裔。歧嶷继体，老成弈世。跃马叠迹，朱轮累辙。陈兵而归，兰锜内设。冠盖云荫，闾阎阗噎。其邻则有任侠之靡，轻訬之客。缔交翩翩，亻宝从弈弈。出蹑珠履，动以千百。里宴巷饮，飞觞举白。翘关扛鼎。拚射壶博。鄱阳暴谑，中酒而作。“於是乐只衎而欢饫无匮，都辇殷而四奥来暨。水浮陆行，方舟结驷。唱棹转毂，昧旦永日。开市朝而并纳，横阛阓而流溢。混品物而同廛，并都鄙而为一。士女伫眙，商贾骈{比土}。纻衣絺服，杂沓傱萃。轻舆按辔以经隧，楼船举颿而过肆。果布辐凑而常然，致远流离与珂。纟集贿纷纭，器用万端。金镒磊砢，珠琲阑干。桃笙象簟，韬於筒中；蕉葛升越，弱於罗纨。泶犭翏，交贸相竞。喧哗喤呷，芬葩荫映。挥袖风飘而红尘昼昬；流汗霡霂而中逵泥泞。“富中之甿，货殖之选。乘时射利，财丰巨万。竞其区宇，则并疆兼巷；矜其宴居，则珠服玉馔。趫材悍壮，此焉比庐。捷若庆忌，勇若专诸。危冠而出，竦剑而趋。扈带鲛函，扶揄属镂藏鍦於人，去<盾戈>自闾。家有鹤膝，户有犀渠。军容蓄用，器械兼储。吴钩越棘，纯钧湛卢。戎车盈於石城，戈船掩乎江湖。“露往霜来，日月其除。草木节解，鸟兽腯肤。观鹰隼，诫征夫。坐组甲，建祀姑。命官帅而拥铎，将校猎乎具区。乌浒狼荒，夫南西屠。儋耳黑齿之酋，金邻象郡之渠。戊矞，靸霅警捷，先驱前涂。俞骑骋路，指南司方。出车槛槛，被练锵锵。吴王乃巾玉辂，轺骕骦。旗鱼须，常重光。摄乌号，佩干将。羽旄扬蕤，雄戟耀芒。贝胄象弭，织文鸟章。六军袀服，四骐龙骧。峭格周施，罿罻普张。罼鶒琐结，罠氾连纲。阹以九疑，御以沅湘。輶轩蓼扰，彀骑炜煌。袒裼徒搏，拔距投石之部。猿臂骿胁，狂趭犷猤。鹰瞵鹗视，じす翊。若离若合者，相与腾跃乎莽之野。干卤殳鋋，旸夷勃卢之旅。长<矛殳>短兵，直发驰骋。儇佻坌并，衔枚无声。悠悠旆旌者，相与聊浪乎昧莫之坰。钲鼓叠山，火烈熛林。飞爓浮烟，载霞载阴。菈擸雷硠，崩峦弛岑。鸟不择木，兽不择音。<虎武>甝，<系页>麋麖。蓦六驳，追飞生。弹鸶鶁，射猱犭廷。白雉落，黑鸩零。陵绝???嶕，聿越巉险。跇逾竹柏，猭杞柟。封豨，神螭掩。刚镞润，霜刃染。“於是弭节顿辔，齐镳驻跸。徘徊倘佯，寓目幽蔚。览将帅之拳勇，与士卒之抑扬。羽族以觜距为刀铍，毛群以齿角为矛铗，皆体著而应卒。所以挂扢而为创痏，冲踤而断筋骨。莫不衄锐挫芒，拉捭摧藏。虽有石林之岝崿，请攘臂而靡之；虽有雄虺之九首，将抗足而跐之。颠覆巢居，剖破窟宅。仰攀鵕鸃，俯蹴豺敠。刦剞熊罴之室，剽掠虎豹之落。猩猩啼而就禽，笑而被格。屠巴蛇，出象骼。斩鹏翼，掩广泽。轻禽狡兽，周章夷犹。狼跋乎中，忘其所以睒睗，失其所以去就。魂褫气慑而自踢伏者，应弦饮羽，形偾景僵者，累积而增益，杂袭错缪。倾薮薄，倒岬岫。岩穴无豜豵，翳荟无{鹿需}鹨。思假道於丰隆，披重霄而高狩。笼乌兔於日月，穷飞走之栖宿。“嶰涧閴，冈岵童。罾罘满，效获众。回靶乎行邪，睨观鱼乎三江。泛舟航於彭蠡，浑万艘而既同。弘舸连舳，巨槛接舻。飞云盖海，制非常模。叠华楼而岛跱，时仿於方壶。比鹢首而有裕，迈馀皇於往初。张组帏，构流苏。开轩幌，镜水区。槁工楫师，选自闽禺。习御长风，狎玩灵胥。责千里於寸阴，聊先期而须臾。棹讴唱，箫籁鸣。洪流响，渚禽惊。弋磻放，稽鹪明?。虞机发，留。钩铒纵横，网罟接绪。术兼詹公，巧倾任父。筌?亘亸，鲡鲿魦。罩两魪，罺鰝虾。乘鲎鼋鼍，同罛共罗。沈虎潜鹿，馽龓僒束。鲸辈中於群犗，搀抢暴出而相属。虽复鲤，无临河而钓异射鲋於井谷。“结轻舟而竞逐，迎潮水而振缗。想萍实之复形，访灵夔於鲛人。精卫衔石而遇缴，文鳐夜飞而触纶。北山亡其翔翼，西海失其游鳞。雕题之士，镂身之卒。比饰虬龙，蛟螭与对。简其华质，则费锦缋。料其虓勇，则雕悍狼戾。相与昧潜险，搜环奇。摸蝳蝐，扪觜?隽。剖巨蚌於回渊，濯明月於涟漪。“毕天下之至异，讫无索而不臻。溪壑为之一罄，川渎为之中贫。哂澹台之见谋，聊袭海而徇珍。载汉女於后舟，追晋贾而同尘。汨乘流以砰宕，翼飔风之<风刘>々。直冲涛而上濑，常沛沛以悠悠。汔可休而凯归，揖天吴与阳侯。指包山而为期，集洞庭而淹留。数军实乎桂林之苑，飨戎旅乎落星之楼。置酒若淮泗，积肴若山丘。飞轻轩而酌绿酃，方双辔而赋珍羞。饮烽起，釂鼓震。士遗倦，众怀欣。幸乎馆娃之宫，张女乐而娱群臣。罗金石与丝竹，若钧天之下陈。登东歌，操南音。胤阳阿，咏韎任。荆艳楚舞，吴愉越吟。翕习容裔，靡靡愔愔。“若此者，与夫唱和之隆响，动锺鼓之铿耾。有殷坻颓於前，曲度难胜。皆与谣俗汁协，律吕相应。其奏乐也，则木石润色；其吐哀也，则凄风暴兴。或超延露而驾辩，或逾绿水而采菱。军马弭髦而仰秣，渊鱼竦鳞而上升。酣湑半，八音并。欢情留，良辰征。鲁阳挥戈而高麾，回曜灵於太清。将转西日而再中，齐既往之精诚。“昔者夏后氏朝群臣於兹土，而执玉帛者以万国。盖亦先生之所高会，而四方之所轨则。春秋之际，要盟之主。阖闾信其威，夫差穷其武。内果伍员之谋，外骋孙子之奇。胜强楚於柏举，栖劲越於会稽。阙沟乎商鲁，争长於黄池。徒以江湖嶮陂，物产殷充。绕溜未足言其固，郑白未足语其丰。士有陷坚之锐，俗有节概之风。睚眦则挺剑，喑呜则弯弓。拥之者龙腾，据之者虎视。麾城若振槁，搴旗若顾指。虽带甲一朝，而元功远致。虽累叶百叠，而富强相继。乐湑衎其方域，列仙集其土地。桂父练形而易色，赤须蝉蜕而附丽。中夏比焉，毕世而罕见，丹青图其珍玮，贵其宝利也。舜禹游焉，没齿而忘归，精灵留其山阿，玩其奇丽也。剖判庶士，商搉万俗。国有郁鞅而显敞，邦有湫厄而踡跼。伊兹都之函弘，倾神州而韫椟。仰南斗以斟酌，兼二仪之优渥。“繇此而揆之，西蜀之於东吴，小大之相绝也，亦犹棘林萤燿，而与夫木龙烛也。否泰之相背也，亦犹帝之悬解，而与桎梏疏属也。庸可共世而论巨细，同年而议丰确乎？暨其幽遐独邃，寥廓闲奥。耳目之所不该，足趾之所不蹈。倜傥之极异，誳诡之殊事，藏理於终古，而未寤於前觉也。若吾子之所传，孟浪之遗言，略举其梗概，而未得其要妙也。”有西蜀公子者，言于东吴王孙，曰：盖闻天以日月为纲，地以四海为纪。九土星分，万国错跱。崤函有帝皇之宅，河洛为王者之里。吾子岂亦曾闻蜀都之事欤？请为左右扬搉而陈之。夫蜀都者，盖兆基于上世，开国于中古。廓灵关以为门，包玉垒而为宇。带二江之双流，抗峨眉之重阻。水陆所凑，兼六合而交会焉；丰蔚所盛，茂八区而庵蔼焉。于前则跨蹑犍牂，枕倚交趾。经途所亘，五千余里。山阜相属，含溪怀谷。岗峦纠纷，触石吐云。郁葐蒕以翠微，崛巍巍以峨峨。干青霄而秀出，舒丹气而为霞。龙池瀑濆其隈，漏江伏流溃其阿。汩若汤谷之扬涛，沛若蒙汜之涌波。于是乎邛竹缘岭，菌桂临崖。旁挺龙目，侧生荔枝。布绿叶之萋萋，结朱实之离离。迎隆冬而不凋，常晔晔以猗猗。孔翠群翔，犀象竞驰。白雉朝雊，猩猩夜啼。金马骋光而绝景，碧鸡儵忽而曜仪。火井沈荧于幽泉，高爓飞煽于天垂。其间则有虎珀丹青，江珠瑕英。金沙银砾，符采彪炳，晖丽灼烁。于后则却背华容，北指昆仑。缘以剑阁，阻以石门。流汉汤汤，惊浪雷奔。望之天回，即之云昏。水物殊品，鳞介异族。或藏蛟螭，或隐碧玉。嘉鱼出于丙穴，良木攒于褒谷。其树则有木兰梫桂，杞櫹椅桐，椶枒楔枞。楩柟幽蔼于谷底，松柏蓊郁于山峰。擢修干，竦长条。扇飞云，拂轻霄。羲和假道于峻歧，阳乌回翼乎高标。巢居栖翔，聿兼邓林。穴宅奇兽，窠宿异禽。熊罴咆其阳，雕鹗鴥其阴。猿狖腾希而竞捷，虎豹长啸而永吟。于东则左绵巴中，百濮所充。外负铜梁于宕渠，内函要害于膏腴。其中则有巴菽巴戟，灵寿桃枝。樊以蒩圃，滨以盐池。蟞蛦山栖，鼋龟水处。潜龙蟠于沮泽，应鸣鼓而兴雨。丹沙赩炽出其阪，蜜房郁毓被其阜。山图采而得道，赤斧服而不朽。若乃刚悍生其方，风谣尚其武。奋之则賨旅，玩之则渝舞。锐气剽于中叶，蹻容世于乐府。于西则右挟岷山，涌渎发川。陪以白狼，夷歌成章。坰野草昧，林麓黝儵。交让所植，蹲鸱所伏。百药灌丛，寒卉冬馥。异类众伙，于何不育？其中则有青珠黄环，碧砮芒消。或丰绿荑，或蕃丹椒。麋芜布濩于中阿，风连莚蔓于兰皋。红葩紫饰，柯叶渐苞。敷橤葳蕤，落英飘飖。神农是尝，卢跗是料。芳追气邪，味蠲疠痟。其封域之内，则有原隰坟衍，通望弥博。演以潜沬，浸以绵雒。沟洫脉散，疆里绮错。黍稷油油，稻莫莫。指渠口以为云门，洒滮池而为陆泽。虽星毕之滂遝，尚未齐其膏液。尔乃邑居隐赈，夹江傍山。栋宇相望，桑梓接连。家有盐泉之井，户有橘柚之园。其园则林檎枇杷，橙柿梬楟。榹桃函列，梅李罗生。百果甲宅，异色同荣。朱樱春熟，素柰夏成。若乃大火流，凉风厉。白露凝，微霜结。紫梨津润，樼栗罅发。蒲陶乱溃，若榴竞裂。甘至自零，芬芬酷烈。其园则有蒟蒻茱萸，瓜畴芋区。甘蔗辛姜，阳蓲阴敷。日往菲薇，月来扶疏。任土所丽，众献而储。其沃瀛则有攒蒋丛蒲，绿菱红莲。杂以蕴藻，糅以苹蘩。总茎柅柅，裛叶蓁蓁。蕡实时味，王公羞焉。其中则有鸿俦鹄侣，振鹭鹈鹕。晨凫旦至，候雁衔芦。木落南翔，冰泮北徂。云飞水宿，哢吭清渠。其深则有白鼋命鳖，玄獭上祭。鳣鲔鳟鲂，鮷鳢鲨鲿。差鳞次色，锦质报章。跃涛戏濑，中流相忘。于是乎金城石郭，兼帀中区。既丽且崇，实号成都。辟二九之通门，画方轨之广涂。营新宫于爽垲，拟承明而起庐。结阳城之延阁，飞观榭乎云中。开高轩以临山，列绮窗而瞰江。内则议殿爵堂，武义虎威。宣化之闼，崇礼之闱。华阙双邈，重门洞开。金铺交映，玉题相晖。外则轨躅八达，里闬对出。比屋连甍，千庑万室。亦有甲第，当衢向术。坛宇显敞，高门纳驷。庭扣钟磬，堂抚琴瑟。匪葛匪姜，畴能是恤？亚以少城，接乎其西。市廛所会，万商之渊。列隧百重，罗肆巨千。贿货山积，纤丽星繁。都人士女，袨服靓妆。贾贸墆鬻，舛错纵横。异物崛诡，奇于八方。布有橦华，麫有桄榔。邛杖传节于大夏之邑，蒟酱流味于番禺之乡。舆辇杂沓，冠带混并。累毂叠迹，叛衍相倾。喧哗鼎沸，则哤聒宇宙；嚣尘张天，则埃壒曜灵。阛阓之里，伎巧之家。百室离房，机杼相和。贝锦斐成，濯色江波。黄润比筒，籯金所过。侈侈隆富，卓郑埒名。公擅山川，货殖私庭。藏镪巨万，鈲摫兼呈。亦以财雄，翕习边城。三蜀之豪，时来时往。养交都邑，结俦附党。剧谈戏论，扼腕抵掌。出则连骑，归从百两。若其旧俗，终冬始春。吉日良辰，置酒高堂，以御嘉宾。金罍中坐，肴烟四陈。觞以清醥，鲜以紫鳞。羽爵执竞，丝竹乃发。巴姬弹弦，汉女击节。起西音于促柱，歌江上之飉厉。纡长袖而屡舞，翩跹跹以裔裔。合樽促席，引满相罚。乐饮今夕，一醉累月。若夫王孙之属，郤公之伦。从禽于外，巷无居人。并乘骥子，俱服鱼文。玄黄异校，结驷缤纷。西逾金堤，东越玉津。朔别期晦，匪日匪旬。蹴蹈蒙笼，涉寥廓。鹰犬倏眒，罻罗络幕。毛群陆离，羽族纷泊。翕响挥霍，中网林薄。屠麖麋，翦旄麈。带文蛇，跨雕虎。志未骋，时欲晚。追轻翼，赴绝远。出彭门之阙，驰九折之阪。经三峡之峥嵘，蹑五屼之蹇浐。戟食铁之兽，射噬毒之鹿。皛貙氓于葽草，弹言鸟于森木。拔象齿，戾犀角。鸟铩翮，兽废足。殆而朅来相与，第如滇池，集于江洲。试水客，舣轻舟。娉江婓，与神游。罨翡翠，钓鰋鮋。下高鹄，出潜虬。吹洞箫，发棹讴。感鱘鱼，动阳侯。腾波沸涌，珠贝汜浮。若云汉含星，而光耀洪流。将飨獠者，张帟幕，会平原。酌清酤，割芳鲜。饮御酣，宾旅旋。车马雷骇，轰轰阗阗。若风流雨散，漫乎数百里间。斯盖宅土之所安乐，观听之所踊跃也。焉独三川，为世朝市？若乃卓荦奇谲，倜傥罔已。一经神怪，一纬人理。远则岷山之精，上为井络。天帝运期而会昌，景福肸飨而兴作。碧出苌弘之血，鸟生杜宇之魄。妄变化而非常，羌见伟于畴昔。近则江汉炳灵，世载其英。蔚若相如，皭若君平。王褒韡晔而秀发，杨雄含章而挺生。幽思绚道德，摛藻掞天庭。考四海而为儁，当中叶而擅名。是故游谈者以为誉，造作者以为程也。至乎临谷为塞，因山为障。峻岨塍埒长城，豁险吞若巨防。一人守隘，万夫莫向。公孙跃马而称帝，刘宗下辇而自王。由此言之，天下孰尚？故虽兼诸夏之富有，犹未若兹都之无量也。"}
{"title": "交趾怀古", "time": "清代", "author": "曹雪芹", "themes": ["怀古", "地名"], "content": "铜铸金镛振纪纲，声传海外播戎羌。马援自是功劳大，铁笛无烦说子房。"}
{"title": "丁洲怀古", "time": "清代", "author": null, "themes": ["地名", "怀古", "讽刺"], "content": "特统精兵御上游，笳吹先遁惊若鸥。扬州空把残旗耀，赢得舟中骂不休。"}
{"title": "芜城赋", "time": "南北朝", "author": "鲍照", "themes": ["抒情", "地名"], "content": "沵迆平原，南驰苍梧涨海，北走紫塞雁门。柂以漕渠，轴以昆岗。重关复江之隩，四会五达之庄。当昔全盛之时，车挂轊，人驾肩。廛闬扑地，歌吹沸天。孳货盐田，铲利铜山，才力雄富，士马精妍。故能侈秦法，佚周令，划崇墉，刳濬洫，图修世以休命。是以板筑雉堞之殷，井干烽橹之勤，格高五岳，袤广三坟，崪若断岸，矗似长云。制磁石以御冲，糊赪壤以飞文。观基扃之固护，将万祀而一君。出入三代，五百余载，竟瓜剖而豆分。泽葵依井，荒葛罥涂。坛罗虺蜮，阶斗麕鼯。木魅山鬼，野鼠城狐，风嗥雨啸，昏见晨趋。饥鹰厉吻，寒鸱吓雏。伏暴藏虎，乳血飡肤。崩榛塞路，峥嵘古馗。白杨早落，寒草前衰。稜稜霜气，蔌蔌风威。孤篷自振，惊沙坐飞。灌莽杳而无际，丛薄纷其相依。通池既已夷，峻隅又以颓。直视千里外，唯见起黄埃。凝思寂听，心伤已摧。若夫藻扃黼帐，歌堂舞阁之基；璇渊碧树，弋林钓渚之馆；吴蔡齐秦之声，鱼龙爵马之玩；皆薰歇烬灭，光沉响绝。东都妙姬，南国佳人，蕙心纨质，玉貌绛唇，莫不埋魂幽石，委骨穷尘。岂忆同辇之愉乐，离宫之苦辛哉？天道如何，吞恨者多。抽琴命操，为芜城之歌。歌曰：“边风急兮城上寒，井径灭兮丘陇残。千龄兮万代，共尽兮何言。”"}
{"title": "人月圆·会稽怀古", "time": "元代", "author": "张可久", "themes": ["地名", "怀古"], "content": "林深藏却云门寺，回首若耶溪。苎萝人去，蓬莱山在，老树荒碑。神仙何处，烧丹傍井，试墨临池。荷花十里，清风鉴水，明月天衣。"}
{"title": "相见欢·微云一抹遥峰", "time": "清代", "author": "纳兰性德", "themes": ["怀人", "思念"], "content": "微云一抹遥峰，冷溶溶，恰与个人清晓画眉同。红蜡泪，青绫被，水沉浓，却与黄茅野店听西风。"}
{"title": "昭君怨·深禁好春谁惜", "time": "清代", "author": "纳兰性德", "themes": ["写人", "抒情", "相思"], "content": "深禁好春谁惜，薄暮瑶阶伫立。别院管弦声，不分明。又是梨花欲谢，绣被春寒今夜。寂寂锁朱门，梦承恩。"}
{"title": "南歌子·岸柳拖烟绿", "time": "五代", "author": "张泌", "themes": ["柳树", "抒情", "孤独"], "content": "岸柳拖烟绿，庭花照日红。数声蜀魄入帘栊。惊断碧窗残梦，画屏空。"}
{"title": "陈情表", "time": "魏晋", "author": "李密", "themes": ["高中文言文", "古文观止", "抒情"], "content": "臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘悯臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。(愍同：悯)逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土，实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。(祖母一作：祖母刘)"}
{"title": "一枝花·不伏老", "time": "元代", "author": "关汉卿", "themes": ["抒情", "生活"], "content": "〔一枝花〕攀出墙朵朵花，折临路枝枝柳。花攀红蕊嫩，柳折翠条柔，浪子风流。凭着我折柳攀花手，直煞得花残柳败休。半生来折柳攀花，一世里眠花卧柳。〔梁州〕我是个普天下郎君领袖，盖世界浪子班头。愿朱颜不改常依旧，花中消遣，酒内忘忧。分茶攧竹，打马藏阄；通五音六律滑熟，甚闲愁到我心头？伴的是银筝女银台前理银筝笑倚银屏，伴的是玉天仙携玉手并玉肩同登玉楼，伴的是金钗客歌金缕捧金樽满泛金瓯。你道我老也，暂休。占排场风月功名首，更玲珑又剔透。我是个锦阵花营都帅头，曾玩府游州。〔隔尾〕子弟每是个茅草冈、沙土窝初生的兔羔儿乍向围场上走，我是个经笼罩、受索网苍翎毛老野鸡蹅踏的阵马儿熟。经了些窝弓冷箭鑞枪头，不曾落人后。恰不道“人到中年万事休”，我怎肯虚度了春秋。〔尾〕我是个蒸不烂、煮不熟、捶不匾、炒不爆、响珰珰一粒铜豌豆，恁子弟每谁教你钻入他锄不断、斫不下、解不开、顿不脱、慢腾腾千层锦套头？我玩的是梁园月，饮的是东京酒，赏的是洛阳花，攀的是章台柳。我也会围棋、会蹴踘、会打围、会插科、会歌舞、会吹弹、会咽作、会吟诗、会双陆。你便是落了我牙、歪了我嘴、瘸了我腿、折了我手，天赐与我这几般儿歹症候，尚兀自不肯休！则除是阎王亲自唤，神鬼自来勾。三魂归地府，七魄丧冥幽。天哪！那其间才不向烟花路儿上走！"}
{"title": "思佳客·赋半面女髑髅", "time": "宋代", "author": "吴文英", "themes": ["写人", "抒情"], "content": "钗燕拢云睡起时。隔墙折得杏花枝。青春半面妆如画，细雨三更花又飞。轻爱别，旧相知。断肠青冢几斜晖。断红一任风吹起，结习空时不点衣。"}
{"title": "感皇恩·寒食不多时", "time": "宋代", "author": "晁冲之", "themes": ["女子", "生活", "抒情"], "content": "寒食不多时，牡丹初卖。小院重帘燕飞碍。昨宵风雨，只有一分春在，今朝犹自得，阴晴快。熟睡起来，宿酲微带。不惜罗襟揾眉黛，日高梳洗，看著花阴移改。笑摘双杏子，连枝戴。"}
{"title": "木兰花·立春日作", "time": "宋代", "author": "陆游", "themes": ["抒情"], "content": "三年流落巴山道，破尽青衫尘满帽。身如西瀼渡头云，愁抵瞿塘关上草。春盘春酒年年好，试戴银旛判醉倒。今朝一岁大家添，不是人间偏我老。"}
{"title": "御街行·前时小饮春庭院", "time": "宋代", "author": "柳永", "themes": ["追忆", "抒情", "相思"], "content": "前时小饮春庭院。悔放笙歌散。归来中夜酒醺醺，惹起旧愁无限。虽看坠楼换马，争奈不是鸳鸯伴。朦胧暗想如花面。欲梦还惊断。和衣拥被不成眠，一枕万回千转。惟有画梁，新来双燕，彻曙闻长欢。"}
{"title": "述行赋", "time": "两汉", "author": "蔡邕", "themes": ["抒情"], "content": "延熹二年秋，霖雨逾月。是时梁翼新诛，而徐璜、左悺等五侯擅贵于其处。又起显阳苑于城西，人徒冻饿，不得其命者甚众。白马令李云以直言死，鸿胪陈君以救云抵罪。璜以余能鼓琴，白朝廷，敕陈留太守发遣余。到偃师，病比前，得归。心愤此事，遂託所过，述而成赋。余有行于京洛兮，遘淫雨之经时。塗邅其蹇连兮，潦汙滞而为灾。乘马蹯而不进兮，心郁悒而愤思。聊弘虑以存古兮，宣幽情而属词。夕宿余于大梁兮，诮无忌之称神。哀晋鄙之无辜兮，忿朱亥之篡军。历中牟之旧城兮，憎佛肸之不臣。问甯越之裔胄兮，藐髣髴而无闻。经圃田而瞰北境兮，悟卫康之封疆。迄管邑而增感叹兮，愠叔氏之启商。过汉祖之所隘兮，吊纪信于荥阳。降虎牢之曲阴兮，路丘墟以盘萦。勤诸侯之远戍兮，侈申子之美城。稔涛塗之愎恶兮，陷夫人以大名。登长坂以淩高兮，陟葱山之荛陉；建抚体以立洪高兮，经万世而不倾。迴峭峻以降阻兮，小阜寥其异形。冈岑纡以连属兮，谿谷夐其杳冥。迫嵯峨以乖邪兮，廓严壑以峥嵘。攒棫朴而杂榛楛兮，被浣濯而罗生。步亹菼与台菌兮，缘层崖而结茎。行游目以南望兮，览太室之威灵。顾大河于北垠兮，瞰洛汭之始并。追刘定之攸仪兮，美伯禹之所营。悼太康之失位兮，愍五子之歌声。寻修轨以增举兮，邈悠悠之未央。山风汩以飙涌兮，气慅慅而厉凉。云郁术而四塞兮，雨濛濛而渐唐。仆夫疲而瘁兮，我马虺隤以玄黄。格莽丘而税驾兮，阴曀曀而不阳。哀衰周之多故兮，眺濒隈而增感。忿子带之淫逆兮，唁襄王于坛坎。悲宠嬖之为梗兮，心恻怆而怀惨。乘舫州而湍流兮，浮清波以横厉。想宓妃之灵光兮，神幽隐以潜翳。实熊耳之泉液兮，总伊瀍与涧濑。通渠源于京城兮，引职贡乎荒裔。操吴榜其万艘兮，充王府而纳最。济西溪而容与兮，息鞏都而后逝。愍简公之失师兮，疾子朝之为害。玄云黯以凝结兮，集零雨之溱溱。路阻败而无轨兮，塗泞溺而难遵。率陵阿以登降兮，赴偃师而释勤。壮田横之奉首兮，义二士之侠坟。淹留以候霁兮，感憂心之殷殷。并日夜而遥思兮，宵不寐以极晨。候风云之体势兮，天牢湍而无文。弥信宿而后阕兮，思逶迤以东运。见阳光之显显兮，怀少弭而有欣。命仆夫其就驾兮，吾将往乎京邑。皇家赫而天居兮，万方徂而星集。贵宠煽以弥炽兮，佥守利而不戢。前车覆而未远兮，后乘驱而竞及。穷变巧于台榭兮，民露处而寝洷。消嘉榖于禽兽兮，下糠粃而无粒。弘宽裕于便辟兮，纠忠谏其駸急。怀伊吕而黜逐兮，道无因而获人。唐虞渺其既远兮，常俗生于积习。周道鞠为茂草兮，哀正路之日歰。观风化之得失兮，犹纷挐其多远。无亮采以匡世兮，亦何为乎此畿？甘衡门以宁神兮，詠都人而思归。爰结蹤而迴轨兮，复邦族以自绥。乱曰：跋涉遐路，艰以阻兮。终其永怀，窘阴雨兮。历观群都，寻前绪兮。考之旧闻，厥事举兮。登高斯赋，义有取兮。则善戒恶，岂云苟兮？翩翩独征，无俦与兮。言旋言复，我心胥兮。"}
{"title": "子规", "time": "唐代", "author": "吴融", "themes": ["抒情"], "content": "举国繁华委逝川，羽毛飘荡一年年。他山叫处花成血，旧苑春来草似烟。雨暗不离浓绿树，月斜长吊欲明天。湘江日暮声凄切，愁杀行人归去船。"}
{"title": "汴河亭", "time": "唐代", "author": "许浑", "themes": ["抒情"], "content": "广陵花盛帝东游，先劈昆仑一派流。百二禁兵辞象阙，三千宫女下龙舟。凝云鼓震星辰动，拂浪旗开日月浮。四海义师归有道，迷楼还似景阳楼。"}
{"title": "虞美人·小梅枝上东君信", "time": "宋代", "author": "晏几道", "themes": ["抒情"], "content": "小梅枝上东君信。雪后花期近。南枝开尽北枝开。长被陇头游子、寄春来。年年衣袖年年泪。总为今朝意。问谁同是忆花人。赚得小鸿眉黛、也低颦。"}
{"title": "秋来", "time": "唐代", "author": "李贺", "themes": ["抒情"], "content": "桐风惊心壮士苦，衰灯络纬啼寒素。谁看青简一编书，不遣花虫粉空蠹。思牵今夜肠应直，雨冷香魂吊书客。秋坟鬼唱鲍家诗，恨血千年土中碧。"}
{"title": "长安遇冯著", "time": "唐代", "author": "韦应物", "themes": ["唐诗三百首", "叙事", "抒情", "同情"], "content": "客从东方来，衣上灞陵雨。问客何为来，采山因买斧。冥冥花正开，飏飏燕新乳。昨别今已春，鬓丝生几缕。"}
{"title": "上三峡", "time": "唐代", "author": "李白", "themes": ["山水", "抒情"], "content": "巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。"}
{"title": "宿巫山下", "time": "唐代", "author": "李白", "themes": ["怀古"], "content": "昨夜巫山下，猿声梦里长。桃花飞绿水，三月下瞿塘。雨色风吹去，南行拂楚王。高丘怀宋玉，访古一沾裳。"}
{"title": "赠郭将军", "time": "唐代", "author": "李白", "themes": ["写人", "抒情", "怀才不遇"], "content": "将军少年出武威，入掌银台护紫微。平明拂剑朝天去，薄暮垂鞭醉酒归。爱子临风吹玉笛，美人向月舞罗衣。畴昔雄豪如梦里，相逢且欲醉春晖。"}
{"title": "石鱼湖上醉歌", "time": "唐代", "author": "元结", "themes": ["唐诗三百首", "抒情"], "content": "序：漫叟以公田米酿酒，因休暇，则载酒于湖上，时取一醉。欢醉中，据湖岸，引臂向鱼取酒，使舫载之，偏饮坐者。意疑倚巴丘酌于君山之上，诸子环洞庭而坐，酒舫泛泛然触波涛而往来者。乃作歌以长之。石鱼湖，似洞庭，夏水欲满君山青。山为樽，水为沼，酒徒历历坐洲岛。长风连日作大浪，不能废人运酒舫。我持长瓢坐巴丘，酌饮四坐以散愁。"}
{"title": "绝句四首", "time": "唐代", "author": "杜甫", "themes": ["抒情"], "content": "堂西长笋别开门，堑北行椒却背村。梅熟许同朱老吃，松高拟对阮生论。欲作鱼梁云复湍，因惊四月雨声寒。青溪先有蛟龙窟，竹石如山不敢安。两个黄鹂鸣翠柳，一行白鹭上青天。窗含西岭千秋雪，门泊东吴万里船。药条药甲润青青，色过棕亭入草亭。苗满空山惭取誉，根居隙地怯成形。"}
{"title": "戏问花门酒家翁", "time": "唐代", "author": "岑参", "themes": ["抒情", "生活"], "content": "老人七十仍沽酒，千壶百瓮花门口。道傍榆荚仍似钱，摘来沽酒君肯否。"}
{"title": "哀王孙", "time": "唐代", "author": "杜甫", "themes": ["唐诗三百首", "叙事", "抒情", "写鸟"], "content": "长安城头头白乌，夜飞延秋门上呼。又向人家啄大屋，屋底达官走避胡。金鞭断折九马死，骨肉不得同驰驱。腰下宝玦青珊瑚，可怜王孙泣路隅。问之不肯道姓名，但道困苦乞为奴。已经百日窜荆棘，身上无有完肌肤。高帝子孙尽隆准，龙种自与常人殊。豺狼在邑龙在野，王孙善保千金躯。不敢长语临交衢，且为王孙立斯须。昨夜东风吹血腥，东来橐驼满旧都。朔方健儿好身手，昔何勇锐今何愚。窃闻天子已传位，圣德北服南单于。花门剺面请雪耻，慎勿出口他人狙。哀哉王孙慎勿疏，五陵佳气无时无。"}
{"title": "初授官题高冠草堂", "time": "唐代", "author": "岑参", "themes": ["抒情"], "content": "三十始一命，宦情多欲阑。自怜无旧业，不敢耻微官。涧水吞樵路，山花醉药栏。只缘五斗米，辜负一渔竿。"}
{"title": "送李副使赴碛西官军", "time": "唐代", "author": "岑参", "themes": ["送别", "豪迈", "叙事", "抒情", "议论"], "content": "火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名祗向马上取，真是英雄一丈夫。"}
{"title": "白云歌送刘十六归山", "time": "唐代", "author": "李白", "themes": ["送别", "抒情", "写云"], "content": "楚山秦山皆白云，白云处处长随君。长随君，君入楚山里，云亦随君渡湘水。湘水上，女萝衣，白云堪卧君早归。"}
{"title": "金陵歌送别范宣", "time": "唐代", "author": "李白", "themes": ["抒情", "怀古"], "content": "石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马金鞍谁家子，吹唇虎啸凤凰楼。金陵昔时何壮哉！席卷英豪天下来。冠盖散为烟雾尽，金舆玉座成寒灰。扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。此地伤心不能道，目下离离长春草。送尔长江万里心，他年来访南山老。"}
{"title": "扶风豪士歌", "time": "唐代", "author": "李白", "themes": ["抒情"], "content": "洛阳三月飞胡沙，洛阳城中人怨嗟。天津流水波赤血，白骨相撑如乱麻。我亦东奔向吴国，浮云四塞道路赊。东方日出啼早鸦，城门人开扫落花。梧桐杨柳拂金井，来醉扶风豪士家。扶风豪士天下奇，意气相倾山可移。作人不倚将军势，饮酒岂顾尚书期。雕盘绮食会众客，吴歌赵舞香风吹。原尝春陵六国时，开心写意君所知。堂中各有三千士，明日报恩知是谁。抚长剑，一扬眉，清水白石何离离。脱吾帽，向君笑。饮君酒，为君吟。张良未逐赤松去，桥边黄石知我心。"}
{"title": "悲歌行", "time": "唐代", "author": "李白", "themes": ["抒情", "孤独", "理想", "怀才不遇"], "content": "悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。"}
{"title": "秋浦歌十七首", "time": "唐代", "author": "李白", "themes": ["山水", "抒情"], "content": "秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌宁戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。黯与山僧别，低头礼白云。"}
{"title": "树中草", "time": "唐代", "author": "李白", "themes": ["抒情"], "content": "鸟衔野田草，误入枯桑里。客土植危根，逢春犹不死。草木虽无情，因依尚可生。如何同枝叶，各自有枯荣。"}
{"title": "蜀道难", "time": "唐代", "author": "李白", "themes": ["唐诗三百首", "山水", "抒情"], "content": "噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。(攀援一作：攀缘)青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难,难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！(也若此一作：也如此)剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇；磨牙吮血，杀人如麻。锦城虽云乐，不如早还家。蜀道之难,难于上青天，侧身西望长咨嗟！"}
{"title": "旅望 / 出塞行", "time": "唐代", "author": "王昌龄", "themes": ["抒情"], "content": "白花原头望京师，黄河水流无尽时。穷秋旷野行人绝，马首东来知是谁。"}
{"title": "秋下荆门", "time": "唐代", "author": "李白", "themes": ["抒情"], "content": "霜落荆门江树空，布帆无恙挂秋风。此行不为鲈鱼鲙，自爱名山入剡中。"}
{"title": "登太白峰", "time": "唐代", "author": "李白", "themes": ["写山", "抒情"], "content": "西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？"}
{"title": "望黄鹤楼", "time": "唐代", "author": "李白", "themes": ["抒情", "生活"], "content": "东望黄鹤山，雄雄半空出。四面生白云，中峰倚红日。岩峦行穹跨，峰嶂亦冥密。颇闻列仙人，于此学飞术。一朝向蓬海，千载空石室。金灶生烟埃，玉潭秘清谧。地古遗草木，庭寒老芝术。蹇予羡攀跻，因欲保闲逸。观奇遍诸岳，兹岭不可匹。结心寄青松，永悟客情毕。"}
{"title": "答王十二寒夜独酌有怀", "time": "唐代", "author": "李白", "themes": ["叙事", "抒情"], "content": "昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井冰峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒，横行青海夜带刀，西屠石堡取紫袍。吟诗作赋北窗里，万言不值一杯水。世人闻此皆掉头，有如东风射马耳。鱼目亦笑我，谓与明月同。骅骝拳跼不能食，蹇驴得志鸣春风。《折杨》《黄华》合流俗，晋君听琴枉《清角》。《巴人》谁肯和《阳春》，楚地犹来贱奇璞。黄金散尽交不成，白首为儒身被轻。一谈一笑失颜色，苍蝇贝锦喧谤声。曾参岂是杀人者？谗言三及慈母惊。与君论心握君手，荣辱于余亦何有？孔圣犹闻伤凤麟，董龙更是何鸡狗！一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。达亦不足贵，穷亦不足悲。韩信羞将绛灌比，祢衡耻逐屠沽儿。君不见李北海，英风豪气今何在！君不见裴尚书，土坟三尺蒿棘居！少年早欲五湖去，见此弥将钟鼎疏。"}
{"title": "赠丹阳横山周处士惟长", "time": "唐代", "author": "李白", "themes": ["赞美", "友人"], "content": "周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。"}
{"title": "寄淮南友人", "time": "唐代", "author": "李白", "themes": ["抒情", "友人"], "content": "红颜悲旧国，青岁歇芳洲。不待金门诏，空持宝剑游。海云迷驿道，江月隐乡楼。复作淮南客，因逢桂树留。"}
{"title": "赠何七判官昌浩", "time": "唐代", "author": "李白", "themes": ["抒情", "理想"], "content": "有时忽惆怅，匡坐至夜分。平明空啸咤，思欲解世纷。心随长风去，吹散万里云。羞作济南生，九十诵古文。不然拂剑起，沙漠收奇勋。老死阡陌间，何因扬清芬。夫子今管乐，英才冠三军。终与同出处，岂将沮溺群？"}
{"title": "沙堤行·呈裴相公", "time": "唐代", "author": "张籍", "themes": ["叙事", "抒情"], "content": "长安大道沙为堤，早风无尘雨无泥。宫中玉漏下三刻，朱衣导骑丞相来。路傍高楼息歌吹，千车不行行者避。街官闾吏相传呼，当前十里惟空衢。白麻诏下移相印，新堤未成旧堤尽。"}
{"title": "登柳州城楼寄漳汀封连四州", "time": "唐代", "author": "柳宗元", "themes": ["唐诗三百首", "抒情", "怀人"], "content": "城上高楼接大荒，海天愁思正茫茫。惊风乱飐芙蓉水，密雨斜侵薜荔墙。岭树重遮千里目，江流曲似九回肠。共来百越文身地，犹自音书滞一乡。"}
{"title": "次潼关先寄张十二阁老使君", "time": "唐代", "author": "韩愈", "themes": ["抒情"], "content": "荆山已去华山来，日出潼关四扇开。刺史莫辞迎候远，相公亲破蔡州回。"}
{"title": "晨诣超师院读禅经", "time": "唐代", "author": "柳宗元", "themes": ["唐诗三百首", "抒情"], "content": "汲井漱寒齿，清心拂尘服。闲持贝叶书，步出东斋读。真源了无取，妄迹世所逐。遗言冀可冥，缮性何由熟。道人庭宇静，苔色连深竹。日出雾露馀，青松如膏沐。澹然离言说，悟悦心自足。"}
{"title": "醉留东野", "time": "唐代", "author": "韩愈", "themes": ["抒情", "友谊"], "content": "昔年因读李白杜甫诗，长恨二人不相从。吾与东野生并世，如何复蹑二子踪。东野不得官，白首夸龙钟。韩子稍奸黠，自惭青蒿倚长松。低头拜东野，原得终始如駏蛩。东野不回头，有如寸筳撞巨钟。吾愿身为云，东野变为龙。四方上下逐东野，虽有离别无由逢？"}
{"title": "登鹳雀楼", "time": "唐代", "author": "畅当", "themes": ["抒情"], "content": "迥临飞鸟上，高出世尘间。天势围平野，河流入断山。"}
{"title": "题鹤林寺僧舍", "time": "唐代", "author": "李涉", "themes": ["抒情", "人生"], "content": "终日昏昏醉梦间，忽闻春尽强登山。因过竹院逢僧话，又得浮生半日闲。"}
{"title": "题金陵渡", "time": "唐代", "author": "张祜", "themes": ["唐诗三百首", "旅途", "抒情"], "content": "金陵津渡小山楼，一宿行人自可愁。潮落夜江斜月里，两三星火是瓜州。"}
{"title": "东城桂三首", "time": "唐代", "author": "白居易", "themes": ["抒情"], "content": "子堕本从天竺寺，根盘今在阖闾城。当时应逐南风落，落向人间取次生。霜雪压多虽不死，荆榛长疾欲相埋。长忧落在樵人手，卖作苏州一束柴。遥知天上桂花孤，试问嫦娥更要无。月宫幸有闲田地，何不中央种两株。"}
{"title": "船夜援琴", "time": "唐代", "author": "白居易", "themes": ["抒情"], "content": "鸟栖鱼不动，月照夜江深。身外都无事，舟中只有琴。七弦为益友，两耳是知音。心静即声淡，其间无古今。"}
{"title": "山泉煎茶有怀", "time": "唐代", "author": "白居易", "themes": ["抒情", "写茶"], "content": "坐酌泠泠水，看煎瑟瑟尘。无由持一碗，寄与爱茶人。"}
{"title": "彭蠡湖晚归", "time": "唐代", "author": "白居易", "themes": ["抒情"], "content": "彭蠡湖天晚，桃花水气春。鸟飞千白点，日没半红轮。何必为迁客，无劳是病身。但来临此望，少有不愁人。"}
{"title": "得乐天书", "time": "唐代", "author": "元稹", "themes": ["抒情"], "content": "远信入门先有泪，妻惊女哭问何如。寻常不省曾如此，应是江州司马书。"}
{"title": "过分水岭", "time": "唐代", "author": "温庭筠", "themes": ["写水", "抒情"], "content": "溪水无情似有情，入山三日得同行。岭头便是分头处，惜别潺湲一夜声。"}
{"title": "题柳", "time": "唐代", "author": "温庭筠", "themes": ["柳树", "抒情", "爱情"], "content": "杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌花如雪，飞过宫墙两自知。"}
{"title": "日射", "time": "唐代", "author": "李商隐", "themes": ["妇女", "闺怨", "抒情"], "content": "日射纱窗风撼扉，香罗拭手春事违。回廊四合掩寂寞，碧鹦鹉对红蔷薇。"}
{"title": "菩萨蛮·玉京人去秋萧索", "time": "五代", "author": "耿玉真", "themes": ["抒情"], "content": "玉京人去秋萧索，画檐鹊起梧桐落。欹枕悄无言，月和残梦圆。背灯唯暗泣，甚处砧声急。眉黛远山攒，芭蕉生暮寒。"}
{"title": "无题·重帏深下莫愁堂", "time": "唐代", "author": "李商隐", "themes": ["唐诗三百首", "思念", "爱情", "抒情"], "content": "重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。"}
{"title": "咏蚕", "time": "唐代", "author": "蒋贻恭", "themes": ["抒情"], "content": "辛勤得茧不盈筐，灯下缫丝恨更长。著处不知来处苦，但贪衣上绣鸳鸯。"}
{"title": "寄王琳", "time": "南北朝", "author": "庾信", "themes": ["古诗三百首", "抒情"], "content": "玉关道路远，金陵信使疏。独下千行泪，开君万里书。"}
{"title": "西施滩", "time": "唐代", "author": "崔道融", "themes": ["抒情", "议论"], "content": "宰嚭亡吴国，西施陷恶名。浣纱春水急，似有不平声。"}
{"title": "金桥感事", "time": "唐代", "author": "吴融", "themes": ["抒情"], "content": "太行和雪叠晴空，二月郊原尚朔风。饮马早闻临渭北，射雕今欲过山东。百年徒有伊川叹，五利宁无魏绛功？日暮长亭正愁绝，哀笳一曲戍烟中。"}
{"title": "刘太尉琨伤乱", "time": "南北朝", "author": "江淹", "themes": ["抒情"], "content": "皇晋遘阳九，天下横氛雾。秦赵值薄蚀，幽并逢虎据。伊余荷宠灵，感激狥驰骛。虽无六奇术，冀与张韩遇。宁戚扣角歌，桓公遭乃举。荀息冒险难，实以忠贞故。空令日月逝，愧无古人度。饮马出城濠，北望沙漠路。千里何萧条，白日隐寒树。投袂既愤懑，抚枕怀百虑。功名惜未立，玄发已改素。时哉苟有会，治乱惟冥数。"}
{"title": "东城高且长", "time": "两汉", "author": null, "themes": ["古诗三百首", "古诗十九首", "抒情", "人生", "哲理"], "content": "东城高且长，逶迤自相属。回风动地起，秋草萋已绿。四时更变化，岁暮一何速！晨风怀苦心，蟋蟀伤局促。荡涤放情志，何为自结束？燕赵多佳人，美者颜如玉。被服罗裳衣，当户理清曲。音响一何悲！弦急知柱促。驰情整巾带，沉吟聊踯躅。思为双飞燕，衔泥巢君屋。"}
{"title": "凛凛岁云暮", "time": "两汉", "author": null, "themes": ["古诗三百首", "古诗十九首", "抒情"], "content": "凛凛岁云暮，蝼蛄夕鸣悲。凉风率已厉，游子寒无衣。锦衾遗洛浦，同袍与我违。独宿累长夜，梦想见容辉。良人惟古欢，枉驾惠前绥。愿得常巧笑，携手同车归。既来不须臾，又不处重闱。亮无晨风翼，焉能凌风飞？眄睐以适意，引领遥相睎。徙倚怀感伤，垂涕沾双扉。"}
{"title": "去者日以疏", "time": "两汉", "author": null, "themes": ["古诗十九首", "抒情"], "content": "去者日以疏，来者日以亲。出郭门直视，但见丘与坟。古墓犁为田，松柏摧为薪。白杨多悲风，萧萧愁杀人。思还故里闾，欲归道无因。"}
{"title": "刺世疾邪赋", "time": "两汉", "author": "赵壹", "themes": ["抒情"], "content": "伊五帝之不同礼，三王亦又不同乐。数极自然变化，非是故相反。德政不能救世溷乱，赏罚岂足惩时清浊？春秋时祸败之始，战国逾增其荼毒。秦汉无以相踰越，乃更加其怨酷。宁计生民之命？为利己而自足。于兹迄今，情伪万方。佞诌日炽，刚克消亡。舐痔结驷，正色徒行。妪名势，抚拍豪强。偃蹇反俗，立致咎殃。捷慑逐物，日富月昌。浑然同惑，孰温孰凉？邪夫显进，直士幽藏。原斯瘼之所兴，实执政之匪贤。女谒掩其视听兮，近习秉其威权。所好则钻皮出其毛羽，所恶则洗垢求其瘢痕。虽欲竭诚而尽忠，路绝险而靡缘。九重既不可启，又群吠之狺狺。安危亡于旦夕，肆嗜慾于目前。奚异涉海之失柁，坐积薪而待然？荣纳由于闪榆，孰知辨其蚩妍？故法禁屈橈于势族，恩泽不逮于单门。宁饥寒于尧舜之荒岁兮，不饱暖于当今之丰年。乘理虽死而非亡，违义虽生而匪存。有秦客者，乃为诗曰：河清不可俟，人命不可延。顺风激靡草，富贵者称贤。文籍虽满腹，不如一囊钱。伊优北堂上，抗髒依门边。鲁生闻此辞，紧而作歌曰：势家多所宜，咳唾自成珠；被褐怀金玉，兰蕙化为刍。贤者虽独悟，所困在群愚。且各守尔分，勿复空驰驱。哀哉复哀哉，此是命矣夫！"}
{"title": "沧浪亭记", "time": "宋代", "author": "苏舜钦", "themes": ["生活", "抒情"], "content": "予以罪废，无所归。扁舟吴中，始僦舍以处。时盛夏蒸燠，土居皆褊狭，不能出气，思得高爽虚辟之地，以舒所怀，不可得也。一日过郡学，东顾草树郁然，崇阜广水，不类乎城中。并水得微径于杂花修竹之间。东趋数百步，有弃地，纵广合五六十寻，三向皆水也。杠之南，其地益阔，旁无民居，左右皆林木相亏蔽。访诸旧老，云钱氏有国，近戚孙承右之池馆也。坳隆胜势，遗意尚存。予爱而徘徊，遂以钱四万得之，构亭北碕，号‘沧浪’焉。前竹后水，水之阳又竹，无穷极。澄川翠干，光影会合于轩户之间，尤与风月为相宜。予时榜小舟，幅巾以往，至则洒然忘其归。觞而浩歌，踞而仰啸，野老不至，鱼鸟共乐。形骸既适则神不烦，观听无邪则道以明；返思向之汩汩荣辱之场，日与锱铢利害相磨戛，隔此真趣，不亦鄙哉！噫！人固动物耳。情横于内而性伏，必外寓于物而后遣。寓久则溺，以为当然；非胜是而易之，则悲而不开。惟仕宦溺人为至深。古之才哲君子，有一失而至于死者多矣，是未知所以自胜之道。予既废而获斯境，安于冲旷，不与众驱，因之复能乎内外失得之原，沃然有得，笑闵万古。尚未能忘其所寓目，用是以为胜焉！"}
{"title": "东征赋", "time": "两汉", "author": "班昭", "themes": ["抒情"], "content": "惟永初之有七兮，余随子乎东征。时孟春之吉日兮，撰良辰而将行。乃举趾而升舆兮，夕予宿乎偃师。遂去故而就新兮，志怆悢而怀悲！明发曙而不寐兮，心迟迟而有违。酌鞰酒以弛念兮，喟抑情而自非。谅不登樔而椓蠡兮，得不陈力而相追。且从众而就列兮，听天命之所归。遵通衢之大道兮，求捷径欲从谁？乃遂往而徂逝兮，聊游目而遨魂！历七邑而观览兮，遭巩县之多艰。望河洛之交流兮，看成皋之旋门。既免脱于峻崄兮，历荥阳而过卷。食原武之息足，宿阳武之桑间。涉封丘而践路兮，慕京师而窃叹！小人性之怀土兮，自书传而有焉。遂进道而少前兮，得平丘之北边。入匡郭而追远兮，念夫子之厄勤。彼衰乱之无道兮，乃困畏乎圣人。怅容与而久驻兮，忘日夕而将昏。到长垣之境界，察农野之居民。睹蒲城之丘墟兮，生荆棘之榛榛。惕觉寤而顾问兮，想子路之威神。卫人嘉其勇义兮，讫于今而称云。蘧氏在城之东南兮，民亦尚其丘坟。唯令德为不朽兮，身既没而名存。惟经典之所美兮，贵道德与仁贤。吴札称多君子兮，其言信而有徵。后衰微而遭患兮，遂陵迟而不兴。知性命之在天，由力行而近仁。勉仰高而蹈景兮，尽忠恕而与人。好正直而不回兮，精诚通于明神。庶灵祇之鉴照兮，佑贞良而辅信。乱曰：君子之思，必成文兮。盍各言志，慕古人兮。先君行止，则有作兮。虽其不敏，敢不法兮。贵贱贫富，不可求兮。正身履道，以俟时兮。修短之运，愚智同兮。靖恭委命，唯吉凶兮。敬慎无怠，思嗛约兮。清静少欲，师公绰兮。"}
{"title": "幽通赋", "time": "两汉", "author": "班固", "themes": ["抒情"], "content": "系高顼之玄胄兮，氏中叶之炳灵。飖颽风而蝉蜕兮，雄朔野以扬声。皇十纪而鸿渐兮，有羽仪于上京。巨滔天而泯夏兮，考遘愍以行谣。终保己而贻则兮，里上仁之所庐。懿前烈之纯淑兮，穷与达其必济。咨孤蒙之眇眇兮，将圮绝而罔阶。岂余身之足殉兮，违世业之可怀。靖潜处以永思兮，经日月而弥远。匪党人之敢拾兮，庶斯言之不玷。魂茕茕与神交兮，精诚发于宵寐。梦登山而迥眺兮，觌幽人之仿彿。揽葛藟而授余兮，眷峻谷曰勿坠。吻昕寤而仰思兮，心蒙蒙犹未察。黄神邈而靡质兮，仪遗谶以臆对。曰乘高而胪神兮，道遐通而不迷。葛绵绵于樛木兮，咏南风以为绥。盖惴惴之临深兮，乃二雅之所祗。既讯尔以吉象兮，又申之以炯戒。盍孟晋以迨群兮，辰倏忽其不再。承灵训其虚徐兮，鎶盘桓而且俟。惟天地之无穷兮，鲜生民之晦在。纷屯邅与蹇连兮，何艰多而智寡。上圣迕而后拔兮，虽群黎之所御。昔卫叔之御昆兮，昆为寇而丧予。管弯弧欲毙仇兮，仇作后而成己。变化故而相诡兮，孰云预其终始！雍造怨而先赏兮，丁繇惠而被戮。栗取吊于逌吉兮，王膺庆于所戚。叛回穴其若兹兮，北叟颇识其倚伏。单治里而外凋兮，张修襮而内逼。聿中和为庶几兮，颜与冉又不得。溺招路以从己兮，谓孔氏犹未可。安慆慆而不萉兮，卒陨身乎世祸。游圣门而靡救兮，虽覆醢其何补？固行行其必凶兮，免盗乱为赖道。形气发于根柢兮，柯叶汇而零茂。恐魍魉之责景兮，羌未得其云已。黎淳耀于高辛兮，芈强大于南汜。嬴取威于伯仪兮，姜本支乎三趾。既仁得其信然兮，仰天路而同轨。东邻虐而歼仁兮，王合位乎三五。戎女烈而丧孝兮，伯徂归于龙虎。发还师以成命兮，重醉行而自耦。震鳞漦于夏庭兮，匝三正而灭姬。巽羽化于宣宫兮，弥五辟而成灾。道修长而世短兮，夐冥默而不周。胥仍物而鬼诹兮，乃穷宙而达幽。妫巢姜于孺筮兮，旦筭祀于契龟。宣曹兴败于下梦兮，鲁卫名谥于铭谣。妣聆呱而劾石兮，许相理而鞫条。道混成而自然兮，术同原而分流。神先心以定命兮，命随行以消息。斡流迁其不济兮，故遭罹而嬴缩。三栾同于一体兮，虽移易而不忒。洞参差其纷错兮，斯众兆之所惑。周贾荡而贡愤兮，齐死生与祸福。抗爽言以矫情兮，信畏牺而忌鵩。所贵圣人至论兮，顺天性而断谊。物有欲而不居兮，亦有恶而不避。守孔约而不贰兮，乃輶德而无累。三仁殊于一致兮，夷惠舛而齐声。木偃息以蕃魏兮，申重茧以存荆。纪焚躬以卫上兮，皓颐志而弗倾。侯草木之区别兮，苟能实其必荣。要没世而不朽兮，乃先民之所程。观天网之纮覆兮，实棐谌而相训。谟先圣之大猷兮，亦邻德而助信。虞韶美而仪凤兮，孔忘味于千载。素文信而厎麟兮，汉宾祚于异代。精通灵而感物兮，神动气而入微。养流睇而猿号兮，李虎发而石开。非精诚其焉通兮，苟无实其孰信？操末技犹必然兮，矧耽躬于道真。登孔昊而上下兮，纬群龙之所经。朝贞观而夕化兮，犹諠己而遗形。若胤彭而偕老兮，诉来哲而通情。乱曰：天造草昧，立性命兮。复心弘道，惟圣贤兮。浑元运物，流不处兮。保身遗名，民之表兮。舍生取谊，以道用兮。忧伤夭物，忝莫痛兮。皓尔太素，曷渝色兮。尚越其几，沦神域兮。"}
{"title": "临江仙·淡水三年欢意", "time": "宋代", "author": "晏几道", "themes": ["友人", "抒情", "离别", "相思"], "content": "淡水三年欢意，危弦几夜离情。晓霜红叶舞归程。客情今古道，秋梦短长亭。渌酒尊前清泪，阳关叠里离声。少陵诗思旧才名。云鸿相约处，烟雾九重城。"}
{"title": "醉翁亭记", "time": "宋代", "author": "欧阳修", "themes": ["初中文言文", "古文观止", "山水", "抒情"], "content": "环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。"}
{"title": "南乡子·自古帝王州", "time": "宋代", "author": "王安石", "themes": ["抒情", "生活"], "content": "自古帝王州，郁郁葱葱佳气浮。四百年来成一梦，堪愁。晋代衣冠成古丘。绕水恣行游。上尽层城更上楼。往事悠悠君莫问，回头。槛外长江空自流。"}
{"title": "集贤宾·小楼深巷狂游遍", "time": "宋代", "author": "柳永", "themes": ["回忆", "爱情", "抒情"], "content": "小楼深巷狂游遍，罗绮成丛。就中堪人属意，最是虫虫。有画难描雅态，无花可比芳容。几回饮散良宵永，鸳衾暖、凤枕香浓。算得人间天上，惟有两心同。近来云雨忽西东。诮恼损情悰。纵然偷期暗会，长是匆匆。争似和鸣偕老，免教敛翠啼红。眼前时、暂疏欢宴，盟言在、更莫忡忡。待作真个宅院，方信有初终。"}
{"title": "采桑子·十年前是尊前客", "time": "宋代", "author": "欧阳修", "themes": ["回忆", "抒情"], "content": "十年前是尊前客，月白风清，忧患凋零。老去光阴速可惊。鬓华虽改心无改，试把金觥。旧曲重听。犹似当年醉里声。"}
{"title": "烛影摇红·芳脸匀红", "time": "宋代", "author": "周邦彦", "themes": ["抒情"], "content": "芳脸匀红，黛眉巧画宫妆浅。风流天付与精神，全在娇波眼。早是萦心可惯。向尊前、频频顾眄。几回想见，见了还休，争如不见。烛影摇红，夜阑饮散春宵短。当时谁会唱阳关，离恨天涯远。争奈云收雨散。凭阑干、东风泪满。海棠开后，燕子来时，黄昏深院。"}
{"title": "清平乐·春风依旧", "time": "宋代", "author": "赵令畤", "themes": ["抒情"], "content": "春风依旧。著意随堤柳。搓得蛾儿黄欲就。天气清明时候。去年紫陌青门。今宵雨魄云魂。断送一生憔悴，只销几个黄昏。"}
{"title": "画堂春·落红铺径水平池", "time": "宋代", "author": "秦观", "themes": ["伤春", "抒情"], "content": "落红铺径水平池，弄晴小雨霏霏。杏园憔悴杜鹃啼，无奈春归。柳外画楼独上，凭栏手捻花枝，放花无语对斜晖，此恨谁知？"}
{"title": "菩萨蛮·五云深处蓬山杳", "time": "宋代", "author": "李之仪", "themes": ["写山", "写云", "抒情"], "content": "五云深处蓬山杳。寒轻雾重银蟾小。枕上挹余香。春风归路长。雁来书不到。人静重门悄。一阵落花风。云山千万重。"}
{"title": "水调歌头·安石在东海", "time": "宋代", "author": "苏轼", "themes": ["抒情"], "content": "安石在东海，从事鬓惊秋。中年亲友难别，丝竹缓离愁。一旦功成名遂，准拟东还海道，扶病入西州。雅志困轩冕，遗恨寄沧洲。岁云暮，须早计，要褐裘。故乡归去千里，佳处辄迟留。我醉歌时君和，醉倒须君扶我，惟酒可忘忧。一任刘玄德，相对卧高楼。"}
{"title": "醉蓬莱·重九上君猷", "time": "宋代", "author": "苏轼", "themes": ["生活", "抒情"], "content": "笑劳生一梦，羁旅三年，又还重九。华发萧萧，对荒园搔首。赖有多情，好饮无事，似古人贤守。岁岁登高，年年落帽，物华依旧。此会应须烂醉，仍把紫菊茱萸，细看重嗅。摇落霜风，有手栽双柳。来岁今朝，为我西顾，酹羽觞江口。会与州人，饮公遗爱，一江醇酎。"}
{"title": "少年游·离多最是", "time": "宋代", "author": "晏几道", "themes": ["抒情", "离别"], "content": "离多最是，东西流水，终解两相逢。浅情终似，行云无定，犹到梦魂中。可怜人意，薄于云水，佳会更难重。细想从来，断肠多处，不与今番同。"}
{"title": "醉落魄·辛未九月望和答庆符", "time": "宋代", "author": "胡铨", "themes": ["抒情"], "content": "百年强半，高秋犹在天南畔。幽怀已被黄花乱。更恨银蟾。故向愁人满。招呼诗酒颠狂伴。羽觞到手判无算。浩歌箕踞巾聊岸。酒欲醒时，兴在卢仝碗。"}
{"title": "虞美人·雨后同干誉才卿置酒来禽花下作", "time": "宋代", "author": "叶梦得", "themes": ["赏花", "抒情"], "content": "落花已作风前舞。又送黄昏雨。晓来庭院半残红。惟有游丝千丈、罥晴空。殷勤花下同携手。更尽杯中酒。美人不用敛蛾眉。我亦多情无奈、酒阑时。"}
{"title": "菩萨蛮·富阳道中", "time": "宋代", "author": "毛滂", "themes": ["抒情"], "content": "春潮曾送离魂去。春山曾见伤离处。老去不堪愁。凭阑看水流。东风留不住。一夜檐前雨。明日觅春痕。红疏桃杏村。"}
{"title": "踏莎行·润玉笼绡", "time": "宋代", "author": "吴文英", "themes": ["怀人", "抒情", "哀愁"], "content": "润玉笼绡，檀樱倚扇。绣圈犹带脂香浅。榴心空叠舞裙红，艾枝应压愁鬟乱。午梦千山，窗阴一箭。香瘢新褪红丝腕。隔江人在雨声中，晚风菰叶生秋怨。"}
{"title": "水调歌头·平山堂用东坡韵", "time": "宋代", "author": "方岳", "themes": ["宋词三百首", "抒情", "怀古"], "content": "秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。"}
{"title": "贺新郎·酬辛幼安再用韵见寄", "time": "宋代", "author": "陈亮", "themes": ["抒情", "愤懑"], "content": "离乱从头说。爱吾民、金缯不爱，蔓藤累葛。壮气尽消人脆好，冠盖阴山观雪。亏杀我、一星星发。涕出女吴成倒转，问鲁为齐弱何年月。丘也幸，由之瑟。斩新换出旗麾别。把当时、一椿大义，拆开收合。据地一呼吾往矣，万里摇肢动骨。这话霸、又成痴绝。天地洪炉谁扇鞲，算於中、安得长坚铁。淝水破，关东裂。"}
{"title": "鹧鸪天·发底青青无限春", "time": "宋代", "author": "辛弃疾", "themes": ["抒情"], "content": "发底青青无限春。落红飞雪谩纷纷。黄花也伴秋光老，何事尊前见在身。书万卷，笔如神。眼看同辈上青云。个中不许儿童会，只恐功名更逼人。"}
{"title": "小重山·碧幕霞绡一缕红", "time": "宋代", "author": "陈亮", "themes": ["抒情"], "content": "碧幕霞绡一缕红。槐枝啼宿鸟，冷烟浓。小楼愁倚画阑东。黄昏月，一笛碧云风。往事已成空。梦魂飞不到，楚王宫。翠绡和泪暗偷封。江南阔，无处觅征鸿。"}
{"title": "念奴娇·和赵国兴知录韵", "time": "宋代", "author": "辛弃疾", "themes": ["赞美", "友人", "抒情"], "content": "为沽美酒，过溪来、谁道幽人难致。更觉元龙楼百尺，湖海平生豪气。自叹年来，看花索句，老不如人意。东风归路，一川松竹如醉。怎得身似庄周，梦中蝴蝶，花底人间世。记取江头三月暮，风雨不为春计。万斛愁来，金貂头上，不抵银瓶贵。无多笑我，此篇聊当宾戏。"}
{"title": "己亥杂诗（三百十五首选四）", "time": "清代", "author": "龚自珍", "themes": ["抒情"], "content": "其八太行一脉走蝹蜿，莽莽畿西虎气蹲。送我摇鞭竟东去，此山不语看中原。其八十三只筹一缆十夫多，细算千艘渡此河。我亦曾穈太仓粟，夜闻邪许泪滂沱！（五月十二日抵淮埔作）其八十七故人横海拜将军，侧立南天未蕆勋。我有阴符三百字，蜡丸难寄惜雄文。其一百三十陶潜酷似卧龙豪，万古浔阳松菊高；莫信诗人竟平淡，二分梁甫一分骚。"}
{"title": "初度口占·辛丑", "time": "清代", "author": "王夫之", "themes": ["抒情", "伤怀"], "content": "新买茱萸半亩堂，苔侵床足月侵墙。天涯芳草迷归路，病叶还禁一夜霜。"}
{"title": "中吕·山坡羊", "time": "元代", "author": "陈草庵", "themes": ["抒情"], "content": "伏低伏弱，装呆装落，是非犹自来着莫。任从他，待如何？天公尚有妨农过，蚕怕雨寒苗怕火。阴，也是错；晴，也是错。身无所干，心无所患，一生不到风波岸。禄休干，贵休攀，功名纵得皆虚幻，浮世落花空过眼。官，也梦间；私，也梦间。林泉高攀，虀盐贫过，官囚身虑皆参破。富如何？贵如何？闲中自有闲中乐，天地一壶宽又阔！东，也在我；西，也在我。青霄有路，黄金无数，劝君万事从宽恕。富之余，贵也余，望将后代儿孙护，富贵不依公道取。儿，也受苦；孙，也受苦。繁华般弄，豪杰陪奉，一杯未尽笙歌送。恰成功，早无踪，似昨宵一枕南柯梦，人世枉将花月宠。春，也是空；秋，也是空。有钱有物，无忧无虑，赏心乐事休辜负。百年虚，七旬疏，饶君更比石崇富，合眼一朝天数足。金，也换主；银，也换主。风波实怕，唇舌休挂，鹤长凫短天生下。劝渔家，共樵家，从今莫讲贤愚话，得道多助失道寡。贤，也在他；愚，也在他。阴随阴报，阳随阳报，不以其道成家道。枉劬劳，不坚牢，钱财人口皆凶兆，一旦祸生福怎消？人，也散了；财，也散了。须教人倦，须教人怨，临危不与人方便。吃腥膻，着新鲜，一朝报应天公变，行止不依他在先。饥，也怨天；寒，也怨天。休争闲气，休生不义，终身孝悌心休退。去他疑，俺人非，得官休倚官之势，家富莫骄贫莫耻。天，也顺你；人，也顺你。官资新受，功名将就，折腰为在儿曹彀。赋归休，便抽头，黄花恰正开时候，篱下自教巾漉酒。功，也罢手；名，也罢手。三闾当日，一身辞世，此心倒大无萦系。氵屈其泥，啜其醨，何须自苦风波际，泉下子房和范蠡。清，也笑你；醒，也笑你。争奈聪慧，争夸手艺，乾坤一浑清浊气。察其实，不能知，时间难辨鱼龙辈，只到禹门三月里。龙，也认得；鱼，也认得。生涯虽旧，衣食足够，区区自要寻生爱。一身忧，一心愁，身心常在他人彀，天道若能随分守。身，也自由；心，也自由。天于人乐，天于人祸，不知此个心何苦？叹萧何，反调唆，未央宫罹惹韩侯过，千古史书难改抹。成，也是他；败，也是他。晨鸡初叫，昏鸦争噪，那个不去红尘闹？路迢遥，水迢迢，功名尽在长安道，今日少年明日老。山，依旧好；人，憔悴了。愁眉紧皱，仙方可救，刘伶对面亲传授。满怀忧，一时愁，锦封未拆香先透，物换不如人世有。朝，也媚酒；昏，也媚酒。风流人坐，玻璃盏大，采莲学舞新曲破。饮时歌，醉时魔，眼前多少秋毫末，人世是非将就我。高，也亦可；低，也亦可。新修宅院，多开门面，要图久远儿孙佃。恣专权，横堆钱，更临危不与人方便，一日过深业贯满。天，也降愆；人，也做冤。江山如画，茅檐低厦，妇蚕缫、婢织红、奴耕稼。务桑麻，捕鱼虾，渔樵见了无别话，三国鼎分牛继马。兴，休羡他；亡，休羡他。风波时候，休教遥受，少年场上堪驰骤。酒盈瓯，锦缠头，休令人老花残候，花退落红人皓首。花，也自羞；人，也自羞。渊明图醉，陈抟贪睡，此时人不解当时意。志相违，事难随，不由他醉了齁睡，今日世途非向日。贤，谁问你？愚，谁问你？花开花谢，灯明灯灭，百年梦觉庄周蝶。兴时节，快活些，明朝绿鬓添霜雪，石氏邓通今谩说。人，不见也；钱，不见也。尧民堪讶，朱陈婚嫁，柴门斜搭葫芦架。沸池蛙，噪林鸦，牧笛声里牛羊下，茅舍竹篱三两家。民，田种多；官，差税寡。红尘千丈，风波一样，利名人一似风魔障。恰余杭，又敦煌，云南蜀海黄茅瘴，暮宿晓行一世妆。钱，金数两；名，纸半张。尘心撇下，虚名不挂，种园桑枣团茅厦。笑喧哗，醉麻查，闷来闲访渔樵话，高卧绿阴清昧雅。载，三径花；看，一段瓜。"}
{"title": "醉蓬莱·归故山", "time": "宋代", "author": "詹玉", "themes": ["抒情"], "content": "扫西风门径，黄叶凋零，白云萧散。柳换枯阴，赋归来何晚。爽气霏霏，翠蛾眉妩，聊慰登临眼。故国如尘，故人如梦，登高还懒。数点寒英，为谁零落，楚魄难招，暮寒堪揽。步屟荒篱，谁念幽芳远。一室秋灯，一庭秋雨，更一声秋雁。试引芳樽，不知消得，和多依黯。"}
{"title": "满庭芳·红杏香中", "time": "宋代", "author": null, "themes": ["抒情"], "content": "红杏香中，绿杨影里，画桥春水泠泠。深沉院满，风送卖花声。又是清明近也，粉墙畔，时有迁莺。当此际，人传天上，特降玉麒麟。风云。今会遇，名邦坐抚，入侍严宸。更儿孙兰玉，都是宁馨。脆管繁弦竞奏，蕙炉袅，沉水烟轻。华筵罢，江城回首，一点寿星明。"}
{"title": "念奴矫·送陈正言", "time": "宋代", "author": "家铉翁", "themes": ["送别", "抒情"], "content": "南来数骑，问征尘、正是江头风恶。耿耿孤忠磨下尽，惟有老天知得。短棹浮淮，轻毡渡汉，回首觚棱泣。缄书欲上，惊传天外清跸。路人指示荒台，昔汉家使者，曾留行迹。我节君袍雪样明，俯仰都无愧色。送子先归，慈颜未老，三径有余乐。逢人问我，为说肝肠如昨。"}
{"title": "己亥杂诗·其五", "time": "清代", "author": "龚自珍", "themes": ["古诗三百首", "初中古诗", "叙事", "抒情", "爱国", "抱负"], "content": "浩荡离愁白日斜，吟鞭东指即天涯。落红不是无情物，化作春泥更护花。"}
{"title": "初入淮河四绝句·其三", "time": "宋代", "author": "杨万里", "themes": ["古诗三百首", "写水", "写鸟", "抒情", "爱国"], "content": "两岸舟船各背驰，波痕交涉亦难为。只余鸥鹭无拘管，北去南来自在飞。"}
{"title": "咏怀八十二首·其七十九", "time": "魏晋", "author": "阮籍", "themes": ["写鸟", "抒情"], "content": "林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。"}
{"title": "水调歌头·题西山秋爽图", "time": "清代", "author": "纳兰性德", "themes": ["抒情"], "content": "空山梵呗静，水月影俱沉。悠然一境人外，都不许尘侵。岁晚忆曾游处，犹记半竿斜照，一抹界疏林。绝顶茅庵里，老衲正孤吟。云中锡，溪头钓，涧边琴。此生著几两屐，谁识卧游心？准拟乘风归去，错向槐安回首，何日得投簪。布袜青鞋约，但向画图寻。"}
{"title": "谪居粮绝请学于农将田南山咏言寄怀", "time": "明代", "author": "王守仁", "themes": ["学习", "抒情"], "content": "谪居履在陈，从者有温见。山荒聊可田，钱镈还易办。夷俗多火耕，仿习亦颇便。及兹春未深，数亩犹足佃。岂徒实口腹，且以理荒宴。遗穗及乌雀，贫寡发余羡。出耒在明晨，山寒易霜霰。"}
{"title": "燕歌行二首·其二", "time": "魏晋", "author": "曹丕", "themes": ["写鸟", "抒情", "相思"], "content": "别日何易会日难，山川悠远路漫漫。郁陶思君未敢言，寄声浮云往不还。涕零雨面毁形颜，谁能怀忧独不叹。展诗清歌仰自宽，乐往哀来摧肺肝。耿耿伏枕不能眠，披衣出户步东西。仰看星月观云间，飞鸽晨鸣声可怜，留连顾怀不能存。"}
{"title": "塘上行", "time": "两汉", "author": "甄宓", "themes": ["叙事", "抒情"], "content": "蒲生我池中，其叶何离离。傍能行仁义，莫若妾自知。众口铄黄金，使君生别离。念君去我时，独愁常苦悲。想见君颜色，感结伤心脾。念君常苦悲，夜夜不能寐。莫以豪贤故，弃捐素所爱。莫以鱼肉贱，弃捐葱与薤。莫以麻枲贱，弃捐菅与蒯。出亦复苦愁，入亦复苦愁。边地多悲风，树木何修修。从君致独乐，延年寿千秋。"}
{"title": "丰乐亭记", "time": "宋代", "author": "欧阳修", "themes": ["古文观止", "叙事", "抒情"], "content": "修既治滁之明年，夏，始饮滁水而甘。问诸滁人，得于州南百步之远。其上则丰山，耸然而特立；下则幽谷，窈然而深藏；中有清泉，滃然而仰出。俯仰左右，顾而乐之。于是疏泉凿石，辟地以为亭，而与滁人往游其间。滁于五代干戈之际，用武之地也。昔太祖皇帝，尝以周师破李景兵十五万于清流山下，生擒其皇甫辉、姚凤于滁东门之外，遂以平滁。修尝考其山川，按其图记，升高以望清流之关，欲求辉、凤就擒之所。而故老皆无在也，盖天下之平久矣。自唐失其政，海内分裂，豪杰并起而争，所在为敌国者，何可胜数？及宋受天命，圣人出而四海一。向之凭恃险阻，铲削消磨，百年之间，漠然徒见山高而水清。欲问其事，而遗老尽矣！今滁介江淮之间，舟车商贾、四方宾客之所不至，民生不见外事，而安于畎亩衣食，以乐生送死。而孰知上之功德，休养生息，涵煦于百年之深也。修之来此，乐其地僻而事简，又爱其俗之安闲。既得斯泉于山谷之间，乃日与滁人仰而望山，俯而听泉。掇幽芳而荫乔木，风霜冰雪，刻露清秀，四时之景，无不可爱。又幸其民乐其岁物之丰成，而喜与予游也。因为本其山川，道其风俗之美，使民知所以安此丰年之乐者，幸生无事之时也。夫宣上恩德，以与民共乐，刺史之事也。遂书以名其亭焉。"}
{"title": "女冠子·春山夜静", "time": "五代", "author": "李珣", "themes": ["写人", "抒情"], "content": "春山夜静，愁闻洞天疏磬。玉堂虚，细雾垂珠佩，轻烟曳翠裾。对花情脉脉，望月步徐徐。刘阮今何处？绝来书！"}
{"title": "指南录后序", "time": "宋代", "author": "文天祥", "themes": ["爱国", "抒情", "议论"], "content": "德祐二年二月十九日，予除右丞相兼枢密使，都督诸路军马。时北兵已迫修门外，战、守、迁皆不及施。缙绅、大夫、士萃于左丞相府，莫知计所出。会使辙交驰，北邀当国者相见，众谓予一行为可以纾祸。国事至此，予不得爱身；意北亦尚可以口舌动也。初，奉使往来，无留北者，予更欲一觇北，归而求救国之策。于是辞相印不拜，翌日，以资政殿学士行。初至北营，抗辞慷慨，上下颇惊动，北亦未敢遽轻吾国。不幸吕师孟构恶于前，贾余庆献谄于后，予羁縻不得还，国事遂不可收拾。予自度不得脱，则直前诟虏帅失信，数吕师孟叔侄为逆，但欲求死，不复顾利害。北虽貌敬，实则愤怒，二贵酋名曰“馆伴”，夜则以兵围所寓舍，而予不得归矣。未几，贾余庆等以祈请使诣北。北驱予并往，而不在使者之目。予分当引决，然而隐忍以行。昔人云：“将以有为也”。至京口，得间奔真州，即具以北虚实告东西二阃，约以连兵大举。中兴机会，庶几在此。留二日，维扬帅下逐客之令。不得已，变姓名，诡踪迹，草行露宿，日与北骑相出没于长淮间。穷饿无聊，追购又急，天高地迥，号呼靡及。已而得舟，避渚洲，出北海，然后渡扬子江，入苏州洋，展转四明、天台，以至于永嘉。呜呼！予之及于死者，不知其几矣！诋大酋当死；骂逆贼当死；与贵酋处二十日，争曲直，屡当死；去京口，挟匕首以备不测，几自刭死；经北舰十余里，为巡船所物色，几从鱼腹死；真州逐之城门外，几彷徨死；如扬州，过瓜洲扬子桥，竟使遇哨，无不死；扬州城下，进退不由，殆例送死；坐桂公塘土围中，骑数千过其门，几落贼手死；贾家庄几为巡徼所陵迫死；夜趋高邮，迷失道，几陷死；质明，避哨竹林中，逻者数十骑，几无所逃死；至高邮，制府檄下，几以捕系死；行城子河，出入乱尸中，舟与哨相后先，几邂逅死；至海陵，如高沙，常恐无辜死；道海安、如皋，凡三百里，北与寇往来其间，无日而非可死；至通州，几以不纳死；以小舟涉鲸波出，无可奈何，而死固付之度外矣。呜呼！死生，昼夜事也。死而死矣，而境界危恶，层见错出，非人世所堪。痛定思痛，痛何如哉！予在患难中，间以诗记所遭，今存其本不忍废。道中手自抄录。使北营，留北关外，为一卷；发北关外，历吴门、毗陵，渡瓜洲，复还京口，为一卷；脱京口，趋真州、扬州、高邮、泰州、通州，为一卷；自海道至永嘉、来三山，为一卷。将藏之于家，使来者读之，悲予志焉。呜呼！予之生也幸，而幸生也何为？所求乎为臣，主辱，臣死有余僇；所求乎为子，以父母之遗体行殆，而死有余责。将请罪于君，君不许；请罪于母，母不许；请罪于先人之墓，生无以救国难，死犹为厉鬼以击贼，义也；赖天之灵，宗庙之福，修我戈矛，从王于师，以为前驱，雪九庙之耻，复高祖之业，所谓誓不与贼俱生，所谓鞠躬尽力，死而后已，亦义也。嗟夫！若予者，将无往而不得死所矣。向也使予委骨于草莽，予虽浩然无所愧怍，然微以自文于君亲，君亲其谓予何！诚不自意返吾衣冠，重见日月，使旦夕得正丘首，复何憾哉！复何憾哉！是年夏五，改元景炎，庐陵文天祥自序其诗，名曰《指南录》。"}
{"title": "虞美人·愁痕满地无人省", "time": "清代", "author": "纳兰性德", "themes": ["怀人", "抒情", "思念"], "content": "愁痕满地无人省，露湿琅玕影。闲阶小立倍荒凉。还剩旧时月色在潇湘。薄情转是多情累，曲曲柔肠碎。红笺向壁字模糊，忆共灯前呵手为伊书。"}
{"title": "临江仙·点滴芭蕉心欲碎", "time": "清代", "author": "纳兰性德", "themes": ["写雨", "怀人", "抒情", "怀念"], "content": "点滴芭蕉心欲碎，声声催忆当初。欲眠还展旧时书。鸳鸯小字，犹记手生疏。倦眼乍低缃帙乱，重看一半模糊。幽窗冷雨一灯孤。料应情尽，还道有情无？"}
{"title": "如梦令·黄叶青苔归路", "time": "清代", "author": "纳兰性德", "themes": ["写雨", "抒情", "思念", "愁绪"], "content": "黄叶青苔归路，屧粉衣香何处。消息竟沉沉，今夜相思几许。秋雨，秋雨，一半因风吹去。"}
{"title": "哀江南赋", "time": "南北朝", "author": "庾信", "themes": ["历史", "抒情"], "content": "粤以戊辰之年，建亥之月，大盗移国，金陵瓦解。余乃窜身荒谷，公私涂炭。华阳奔命，有去无归。中兴道销，穷于甲戌。三日哭于都亭，三年囚于别馆。天道周星，物极不反。傅燮之但悲身世，无处求生；袁安之每念王室，自然流涕。昔桓君山之志事，杜元凯之平生，并有著书，咸能自序。潘岳之文采，始述家风；陆机之辞赋，先陈世德。信年始二毛，即逢丧乱，藐是流离，至于暮齿。燕歌远别，悲不自胜；楚老相逢，泣将何及。畏南山之雨，忽践秦庭；让东海之滨，遂餐周粟。下亭漂泊，高桥羁旅。楚歌非取乐之方，鲁酒无忘忧之用。追为此赋，聊以记言，不无危苦之辞，唯以悲哀为主。日暮途远，人间何世！将军一去，大树飘零；壮士不还，寒风萧瑟。荆璧睨柱，受连城而见欺；载书横阶，捧珠盘而不定。钟仪君子，入就南冠之囚；季孙行人，留守西河之馆。申包胥之顿地，碎之以首；蔡威公之泪尽，加之以血。钓台移柳，非玉关之可望；华亭鹤唳，岂河桥之可闻！孙策以天下为三分，众才一旅；项籍用江东之子弟，人唯八千。遂乃分裂山河，宰割天下。岂有百万义师，一朝卷甲，芟夷斩伐，如草木焉！江淮无涯岸之阻，亭壁无藩篱之固。头会箕敛者，合纵缔交；锄耨棘矜都，因利乘便。将非江表王气，终于三百年乎？是知并吞六合，不免轵道之灾；混一车书，无救平阳之祸。呜呼！山岳崩颓，既履危亡之运；春秋迭代，必有去故之悲。天意人事，可以凄怆伤心者矣！况复舟楫路穷，星汉非乘槎可上；风飙道阻，蓬莱无可到之期。穷者欲达其言，劳者须歌其事。陆士衡闻而抚掌，是所甘心；张平子见而陋之，固其宜矣！"}
{"title": "钟山即事", "time": "宋代", "author": "王安石", "themes": ["抒情"], "content": "涧水无声绕竹流，竹西花草弄春柔。茅檐相对坐终日，一鸟不鸣山更幽。"}
{"title": "送人之松江", "time": "宋代", "author": "俞桂", "themes": ["抒情"], "content": "西风萧瑟入船窗，送客离愁酒满缸。要记此时分袂处，暮烟细雨过松江。"}
{"title": "项脊轩志", "time": "明代", "author": "归有光", "themes": ["高中文言文", "叙事", "抒情", "生活"], "content": "项脊轩，旧南阁子也。室仅方丈，可容一人居。百年老屋，尘泥渗漉，雨泽下注；每移案，顾视，无可置者。又北向，不能得日，日过午已昏。余稍为修葺，使不上漏。前辟四窗，垣墙周庭，以当南日，日影反照，室始洞然。又杂植兰桂竹木于庭，旧时栏楯，亦遂增胜。借书满架，偃仰啸歌，冥然兀坐，万籁有声；而庭堦寂寂，小鸟时来啄食，人至不去。三五之夜，明月半墙，桂影斑驳，风移影动，珊珊可爱。(堦寂寂一作：阶寂寂)然余居于此，多可喜，亦多可悲。先是庭中通南北为一。迨诸父异爨，内外多置小门，墙往往而是。东犬西吠，客逾庖而宴，鸡栖于厅。庭中始为篱，已为墙，凡再变矣。家有老妪，尝居于此。妪，先大母婢也，乳二世，先妣抚之甚厚。室西连于中闺，先妣尝一至。妪每谓余曰：”某所，而母立于兹。”妪又曰：”汝姊在吾怀，呱呱而泣；娘以指叩门扉曰：‘儿寒乎？欲食乎？’吾从板外相为应答。”语未毕，余泣，妪亦泣。余自束发，读书轩中，一日，大母过余曰：”吾儿，久不见若影，何竟日默默在此，大类女郎也？”比去，以手阖门，自语曰：”吾家读书久不效，儿之成，则可待乎！”顷之，持一象笏至，曰：”此吾祖太常公宣德间执此以朝，他日汝当用之！”瞻顾遗迹，如在昨日，令人长号不自禁。轩东，故尝为厨，人往，从轩前过。余扃牖而居，久之，能以足音辨人。轩凡四遭火，得不焚，殆有神护者。项脊生曰：”蜀清守丹穴，利甲天下，其后秦皇帝筑女怀清台；刘玄德与曹操争天下，诸葛孔明起陇中。方二人之昧昧于一隅也，世何足以知之，余区区处败屋中，方扬眉、瞬目，谓有奇景。人知之者，其谓与坎井之蛙何异？”余既为此志，后五年，吾妻来归，时至轩中，从余问古事，或凭几学书。吾妻归宁，述诸小妹语曰：”闻姊家有阁子，且何谓阁子也？”其后六年，吾妻死，室坏不修。其后二年，余久卧病无聊，乃使人复葺南阁子，其制稍异于前。然自后余多在外，不常居。庭有枇杷树，吾妻死之年所手植也，今已亭亭如盖矣。"}
{"title": "葬花吟", "time": "清代", "author": "曹雪芹", "themes": ["写花", "抒情"], "content": "花谢花飞花满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去。柳丝榆荚自芳菲，不管桃飘与李飞；桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼；明媚鲜妍能几时，一朝漂泊难寻觅。花开易见落难寻，阶前愁杀葬花人，独倚花锄泪暗洒，洒上空枝见血痕。杜鹃无语正黄昏，荷锄归去掩重门；青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去未闻。昨宵庭外悲歌发，知是花魂与鸟魂？花魂鸟魂总难留，鸟自无言花自羞；愿侬此日生双翼，随花飞到天尽头。天尽头，何处有香丘？未若锦囊收艳骨，一抔净土掩风流。质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知是谁？试看春残花渐落，便是红颜老死时；一朝春尽红颜老，花落人亡两不知！——程高通行本花谢花飞飞满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去？柳丝榆荚自芳菲，不管桃飘与李飞。桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷死葬花人。独倚花锄泪暗洒，洒上空枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞到天尽头。天尽头，何处有香丘？未若锦囊收艳骨，一抷净土掩风流！质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知有谁？试看春残花渐落，便是红颜老死时。一朝春尽红颜老，花落人亡两不知！——甲戌本花谢花飞花满天，红消香断有谁怜？游丝软系飘春榭，落絮轻沾扑绣帘。帘中女儿惜春莫，愁绪满怀无处诉。手把花锄出绣帘，忍踏落花来复去？柳丝榆荚自芳菲，不管桃飘与柳飞。桃李明年能再发，明岁闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷杀葬花人。独把香锄泪暗洒，洒上花枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞落天尽头。天尽头，何处有香丘？未若锦囊收艳骨，一抔冷土掩风流。质本洁来还洁去，强于污淖陷渠沟。尔今死去奴收葬，未卜奴身何日亡？奴今葬花人笑痴，他年葬奴知是谁？试看春残花渐落，便是红颜老死时！一朝春尽红颜老，花落人亡两不知。——周汝昌校本"}
{"title": "飞龙引二首·其一", "time": "唐代", "author": "李白", "themes": ["抒情"], "content": "黄帝铸鼎于荆山，炼丹砂。丹砂成黄金，骑龙飞上太清家，云愁海思令人嗟。宫中彩女颜如花，飘然挥手凌紫霞，从风纵体登鸾车。登鸾车，侍轩辕，遨游青天中，其乐不可言。"}
{"title": "伐檀", "time": "先秦", "author": null, "themes": ["古诗三百首", "诗经", "抒情"], "content": "坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！"}
{"title": "自金山放船至焦山", "time": "宋代", "author": "苏轼", "themes": ["山水", "抒情", "感慨"], "content": "金山楼观何眈眈，撞钟击鼓闻淮南。焦山何有有修竹，采薪汲水僧两三。云霾浪打人迹绝，时有沙户祈春蚕。我来金山更留宿，而此不到心怀惭。同游尽返决独往，赋命穷薄轻江潭。清晨无风浪自涌，中流歌啸倚半酣。老僧下山惊客至，迎笑喜作巴人谈。自言久客忘乡井，只有弥勒为同龛。困眠得就纸帐暖，饱食未厌山蔬甘。山林饥卧古亦有，无田不退宁非贪。展禽虽未三见黜，叔夜自知七不堪。行当投劾谢簪组，为我佳处留茅庵。"}
{"title": "春泛若耶溪", "time": "唐代", "author": "綦毋潜", "themes": ["唐诗三百首", "抒情"], "content": "幽意无断绝，此去随所偶。晚风吹行舟，花路入溪口。际夜转西壑，隔山望南斗。潭烟飞溶溶，林月低向后。生事且弥漫，愿为持竿叟。"}
{"title": "重别梦得", "time": "唐代", "author": "柳宗元", "themes": ["离别", "抒情", "愁绪"], "content": "二十年来万事同，今朝岐路忽西东。皇恩若许归田去，晚岁当为邻舍翁。"}
{"title": "听董大弹胡笳声兼寄语弄房给事", "time": "唐代", "author": "李颀", "themes": ["唐诗三百首", "抒情"], "content": "蔡女昔造胡笳声，一弹一十有八拍。胡人落泪沾边草，汉使断肠对归客。古戍苍苍烽火寒，大荒沈沈飞雪白。(沈通：沉)先拂商弦后角羽，四郊秋叶惊摵摵。董夫子，通神明，深山窃听来妖精。言迟更速皆应手，将往复旋如有情。空山百鸟散还合，万里浮云阴且晴。嘶酸雏雁失群夜，断绝胡儿恋母声。川为静其波，鸟亦罢其鸣。乌孙部落家乡远，逻娑沙尘哀怨生。幽音变调忽飘洒，长风吹林雨堕瓦。迸泉飒飒飞木末，野鹿呦呦走堂下。长安城连东掖垣，凤凰池对青琐门。高才脱略名与利，日夕望君抱琴至。"}
{"title": "宴桃源·前度小花静院", "time": "唐代", "author": "白居易", "themes": ["抒情"], "content": "前度小花静院，不比寻常时见。见了又还休，愁却等闲分散。肠断，肠断，记取钗横鬓乱。"}
{"title": "登敬亭北二小山余时送客逢崔侍御并登此地", "time": "唐代", "author": "李白", "themes": ["抒情", "写人"], "content": "送客谢亭北，逢君纵酒还。屈盘戏白马，大笑上青山。回鞭指长安，西日落秦关。帝乡三千里，杳在碧云间。"}
{"title": "月赋", "time": "南北朝", "author": "谢庄", "themes": ["月亮", "羁旅", "抒情"], "content": "陈王初丧应刘，端忧多暇。绿苔生阁，芳尘凝榭。悄焉疚怀，不怡中夜。乃清兰路，肃桂苑；腾吹寒山，弭盖秋阪。临浚壑而怨遥，登崇岫而伤远。于时斜汉左界，北陆南躔；白露暧空，素月流天，沉吟齐章，殷勤陈篇。抽豪进牍，以命仲宣。仲宣跪而称曰：臣东鄙幽介，长自丘樊，昧道懵学，孤奉明恩。臣闻沉潜既义，高明既经，日以阳德，月以阴灵。擅扶光于东沼，嗣若英于西冥。引玄兔于帝台，集素娥于后庭。朓警阙,魄示冲。顺辰通烛，从星泽风。增华台室，扬采轩宫。委照而吴业昌，沦精而汉道融。若夫气霁地表，云敛天末，洞庭始波，木叶微脱。菊散芳于山椒，雁流哀于江濑；升清质之悠悠，降澄辉之蔼蔼。列宿掩缛，长河韬映；柔祗雪凝，圆灵水镜；连观霜缟，周除冰净。君王乃厌晨欢，乐宵宴；收妙舞，驰清县；去烛房，即月殿；芳酒登，鸣琴荐。若乃凉夜自凄，风篁成韵，亲懿莫从，羁孤递进。聆皋禽之夕闻，听朔管之秋引。于是弦桐练响，音容选和。徘徊房露，惆怅阳阿，声林虚籁，沦池灭波。情纡轸其何托？诉皓月而长歌。歌曰：美人迈兮音尘阙，隔千里兮共明月；临风叹兮将焉歇？川路长兮不可越。歌响未终，余景就毕；满堂变容，回徨如失。又称歌曰：月既没兮露欲晞，岁方晏兮无与归；佳期可以还，微霜沾人衣！陈王曰：“善。”乃命执事，献寿羞璧。敬佩玉音，复之无。"}
{"title": "秋水阁记", "time": "清代", "author": "钱谦益", "themes": ["怀古", "抒情", "苦闷"], "content": "阁于山与湖之间，山围如屏，湖绕如带，山与湖交相袭也。虞山，嶞山也。蜿蜒西属，至是则如密如防，环拱而不忍去。西湖连延数里，缭如周墙。湖之为陂为寖者，弥望如江流。山与湖之形，经斯地也，若胥变焉。阁屹起平田之中，无垣屋之蔽，无藩离之限，背负云气，胸荡烟水，阴阳晦明，开敛变怪，皆不得遁去豪末。阁既成，主人与客，登而乐之，谋所以名其阁者。主人复于客曰：“客亦知河伯之自多于水乎？今吾与子亦犹是也。尝试与子直前楹而望，阳山箭缺，累如重甗。吴王拜郊之台，已为黍离荆棘矣。逦迤而西，江上诸山，参错如眉黛，吴海国、康蕲国之壁垒，亦已荡为江流矣。下上千百年，英雄战争割据，杳然不可以复迹，而况于斯阁欤？又况于吾与子以眇然之躯，寄于斯阁者欤？吾与子登斯阁也，欣然骋望，举酒相属，已不免哑然自笑，而何怪于人世之还而相笑与？”客曰：“不然。于天地之间有山与湖，于山与湖之间有斯阁，于斯阁之中有吾与子。吾与子相与晞朝阳而浴夕月，钓清流而弋高风，其视人世之区区以井蛙相跨峙而以腐鼠相吓也为何如哉？吾闻之，万物莫不然，莫不非。因其所非而非之，是以小河伯而大海若，少仲尼而轻伯夷，因其所然而然之，则夫夔蚿之相怜，鯈鱼之出游，皆动乎天机而无所待也。吾与子之相乐也，人世之相笑也，皆彼是之两行也，而又何间焉？”主人曰：“善哉！吾不能辩也。”姑以秋水名阁，而书之以为记。崇祯四年三月初五日。"}
{"title": "雨中登岳阳楼望君山", "time": "宋代", "author": "黄庭坚", "themes": ["古诗三百首", "喜悦", "抒情"], "content": "投荒万死鬓毛斑，生出瞿塘滟滪关。未到江南先一笑，岳阳楼上对君山。满川风雨独凭栏，绾结湘娥十二鬟。可惜不当湖水面，银山堆里看青山。"}
{"title": "连州阳山归路", "time": "宋代", "author": "吕本中", "themes": ["古诗三百首", "羁旅", "抒情"], "content": "稍离烟瘴近湘潭，疾病衰颓已不堪。儿女不知来避地，强言风物胜江南。"}
{"title": "张益州画像记", "time": "宋代", "author": "苏洵", "themes": ["古文观止", "叙事", "写人", "抒情"], "content": "至和元年秋，蜀人传言有寇至，边军夜呼，野无居人，谣言流闻，京师震惊。方命择帅，天子曰：“毋养乱，毋助变。众言朋兴，朕志自定。外乱不作，变且中起，不可以文令，又不可以武竞，惟朕一二大吏。孰为能处兹文武之间，其命往抚朕师？”乃推曰：张公方平其人。天子曰：“然。”公以亲辞，不可，遂行。冬十一月至蜀，至之日，归屯军，撤守备，使谓郡县：“寇来在吾，无尔劳苦。”明年正月朔旦，蜀人相庆如他日，遂以无事。又明年正月，相告留公像于净众寺，公不能禁。眉阳苏洵言于众曰：“未乱，易治也；既乱，易治也；有乱之萌，无乱之形，是谓将乱，将乱难治，不可以有乱急，亦不可以无乱弛。惟是元年之秋，如器之欹，未坠于地。惟尔张公，安坐于其旁，颜色不变，徐起而正之。既正，油然而退，无矜容。为天子牧小民不倦，惟尔张公。尔繄以生，惟尔父母。且公尝为我言‘民无常性，惟上所待。人皆曰蜀人多变，于是待之以待盗贼之意，而绳之以绳盗贼之法。重足屏息之民，而以斧令。于是民始忍以其父母妻子之所仰赖之身，而弃之于盗贼，故每每大乱。夫约之以礼，驱之以法，惟蜀人为易。至于急之而生变，虽齐、鲁亦然。吾以齐、鲁待蜀人，而蜀人亦自以齐、鲁之人待其身。若夫肆意于法律之外，以威劫齐民，吾不忍为也。’呜呼！爱蜀人之深，待蜀人之厚，自公而前，吾未始见也。”皆再拜稽首曰：“然。”苏洵又曰：“公之恩在尔心，尔死在尔子孙，其功业在史官，无以像为也。且公意不欲，如何？”皆曰：“公则何事于斯？虽然，于我心有不释焉。今夫平居闻一善，必问其人之姓名与其乡里之所在，以至于其长短大小美恶之状，甚者或诘其平生所嗜好，以想见其为人。而史官亦书之于其传，意使天下之人，思之于心，则存之于目；存之于目，故其思之于心也固。由此观之，像亦不为无助。”苏洵无以诘，遂为之记。公，南京人，为人慷慨有大节，以度量雄天下。天下有大事，公可属。系之以诗曰：天子在祚，岁在甲午。西人传言，有寇在垣。庭有武臣，谋夫如云。天子曰嘻，命我张公。公来自东，旗纛舒舒。西人聚观，于巷于涂。谓公暨暨，公来于于。公谓西人“安尔室家，无敢或讹。讹言不祥，往即尔常。春而条桑，秋尔涤场。”西人稽首，公我父兄。公在西囿，草木骈骈。公宴其僚，伐鼓渊渊。西人来观，祝公万年。有女娟娟，闺闼闲闲。有童哇哇，亦既能言。昔公未来，期汝弃捐。禾麻芃芃，仓庾崇崇。嗟我妇子，乐此岁丰。公在朝廷，天子股肱。天子曰归，公敢不承？作堂严严，有庑有庭。公像在中，朝服冠缨。西人相告，无敢逸荒。公归京师，公像在堂。"}
{"title": "金缕曲·姜西溟言别赋此赠之", "time": "清代", "author": "纳兰性德", "themes": ["抒情", "惜别"], "content": ""}
{"title": "安公子·梦觉清宵半", "time": "宋代", "author": "柳永", "themes": ["叙事", "抒情"], "content": ""}
{"title": "鹧鸪天·和昌父", "time": "宋代", "author": "辛弃疾", "themes": ["抒情"], "content": "万事纷纷一笑中。渊明把菊对秋风。细看爽气今犹在，惟有南山一似翁。情味好，语言工。三贤高会古来同。谁知止酒停云老，独立斜阳数过鸿。"}
{"title": "礼部贡院阅进士试", "time": "宋代", "author": "欧阳修", "themes": ["抒情", "喜悦"], "content": ""}
{"title": "雪夜感旧", "time": "宋代", "author": "陆游", "themes": ["追忆", "旅途", "抒情", "社会", "愤懑"], "content": ""}
{"title": "访隐者", "time": "宋代", "author": "郭祥正", "themes": ["隐居", "生活", "抒情"], "content": "一径沿崖踏苍壁，半坞寒云抱泉石。山翁酒熟不出门，残花满地无人迹。"}
{"title": "八月十五日看潮五绝", "time": "宋代", "author": "苏轼", "themes": ["写水", "抒情"], "content": "定知玉兔十分圆，化作霜风九月寒。寄语重门休上钥，夜潮流向月中看。万人鼓噪慑吴侬，犹似浮江老阿童。欲识潮头高几许？越山浑在浪花中。江边身世两悠悠，久与沧波共白头。造物亦知人易老，故叫江水向西流。吴儿生长狎涛渊，冒利轻生不自怜。东海若知明主意，应教斥卤变桑田。江神河伯两醯鸡，海若东来气吐霓。安得夫差水犀手，三千强弩射潮低。"}
{"title": "解嘲", "time": "两汉", "author": "扬雄", "themes": ["抒情", "愤懑"], "content": "哀帝时，丁傅董贤用事，诸附离之者，悢莉至二千石。时雄方草创太玄，有以自守，渭如也。人有嘲雄以玄之尚白，雄解之，号曰解嘲。其辞曰：客嘲扬子曰：“吾闻上世之士，人纲人纪，不生则已，生必上尊人君，下荣父母，析人之圭，儋人之爵，怀人之符，分人之禄，纡毂拖紫，朱丹其毂。今吾子幸得遭明盛之世，处不讳之朝，与群贤同行，历金门，上玉堂有日矣，曾不能画一奇，出一策，上说人主，下谈公卿。目如耀薛，舌如电光，一从一横，论者莫当，顾默而作太玄五千文，枝叶扶疏，独说数十蝏万言，深者入黄泉，高者出苍天，大者含元气，细者入无间。然而位不过侍郎，擢才给事黄门。笱者玄得无尚白乎？何为官之拓落也？”扬子笑而应之曰：“客徒朱丹吾毂，不知一跌将赤吾之族也。往昔周网解结，群鹿争逸，离为十二，合为六七，四分五剖，并为战国。士无常君，国无定臣，得士者富，失士者萝，矫翼毁翮，恣笱所存，故士或自盛以橐，或凿坏以捩。是故邹衍以颉颃而取世资；孟轲虽连蹇犹为万乘赐。“今大汉左东海，右渠搜，前番禺，后椒涂。东南一尉，西北一候。徽以纠墨，制以钻呋，散以礼乐，风以诗书，旷以岁月，结以倚庐。天下之士，雷动云合，鱼鳞杂袭，咸营于八区。莉莉自以为桡契，人人自以为皋陶。戴縰垂缨，而谈者皆拟于阿衡；五尺童子，羞比晏婴与夷吾。当涂者升毂云，失路者委沟渠。旦握权则为卿相，夕失势则为匹夫。譬若江湖之崖，渤澥之隐，乘雁集不为之多，双凫飞不为之少。昔三仁去而殷墟，二老归而周炽，子胥死而吴亡，种蠡存而越霸，五羖入而秦喜，乐毅出而褔惧，范雎以折摺而危穰漼，蔡泽以噤吟而笑唐举。故当其有事也，非萧曹子房平谾樊霍则不能安，当其无事也，章句之徒相与坐而守之，亦无所淩。故世乱则圣哲驰骛而不足；世治则庸夫高枕而有蝏。“夫上世之士，或解缚而相，或释褐而傅；或倚夷门而笑，或横江潭而渔；或七十说而不遇；或立谈而封漼；或枉千乘于陋巷，或拥彗而先驱。是以士颇得怴其舌而奋其笔，窒隙蹈瑕而无所诎也。当今县令不请士，郡守不迎赐，群卿不揖客，将相不俛眉；言奇者见疑，行殊者得辟。是以欲谈者卷舌而同声，欲步者拟足而投迹。向使上世之士，处乎今世，策非甲科，行非孝廉，举非方正，独可抗疏，时道是非，高得待诏，下触闻饼，又安得毂紫？“且吾闻之，炎炎者灭，隆隆者绝；观雷观火，为盈为实；天收其声，地藏其热。高明之莉，鬼瞰其室。攫拏者亡，默默者存；位极者高危，自守者身全。是故知玄知默，守道之极；爰清爰诼，游神之庭；惟聒惟坯，守膣之宅。世异事变，人道不殊，彼我易时，未知何如。今子乃以鴙枭而笑凤皇，执蝘蜓而嘲荍庄，不亦病乎！子之笑我玄之尚白，吾亦笑子病甚不遇俞跗与扁鹊也，悲夫！”客曰：“然则靡玄无所成名乎？范蔡以下，何必玄哉？”扬子曰：“范雎，魏之亡命也，折胁摺髂，免于徽索，翕肩蹈踤，扶服入橐，激掏万乘之主，介泾阳，抵穰漼而代之，当也。蔡泽，山东之匹夫也，顩秠折頞，涕唾流沫，西揖强秦之相，搤其咽而亢其气，輡其踤而夺其位，时也。天下已定，金革已平，都于洛阳，娄敬委辂脱挽，掉三寸之舌，建不拔之策，举中国徙之长安，哿也。五帝垂典，三王传礼，百世不易，叔孙通悢于恞鼓之间，解甲投戈，遂作君臣之仪，得也。吕刑靡敝，秦法酷烈，圣汉权制，而萧何造律，宜也。故有造萧何之律于唐虞之世，则蜎矣。有作叔孙通仪于夏殷之时，则惑矣；有建娄敬之策于成周之世，则乖矣；有谈范蔡之说于金张许史之间，则狂矣。夫萧规曹随，吨漼画策，陈平出奇，功若泰山，响若坻颓，虽其人之砱智哉，亦会其时之可为也。故为可为于可为之时，则从；为不可为于不可为之时，则凶。若夫蔺生收功于章台，四皓采荣于南山，公孙创虰于金马，骠骑发迹于祁连，司马长卿窃赀于卓氏，东方朔割炙于细君。仆诚不能与此数子并，故默然独守吾太玄。”"}
{"title": "礼部贡院阅进士就试", "time": "宋代", "author": "欧阳修", "themes": ["考试", "抒情", "喜悦"], "content": ""}
{"title": "梦江南·新来好", "time": "清代", "author": "纳兰性德", "themes": ["写人", "抒情", "赞美"], "content": ""}
{"title": "谒金门·空相忆", "time": "唐代", "author": "韦庄", "themes": ["抒情", "怀人"], "content": ""}
{"title": "次韵黄斌老所画横竹", "time": "宋代", "author": "黄庭坚", "themes": ["赞美", "抒情"], "content": "酒浇胸次不能平，吐出苍竹岁峥嵘。卧龙偃蹇雷不惊，公与此君俱忘形。晴窗影落石泓处，松煤浅染饱霜兔。中安三石使屈蟠，亦恐形全便飞去。"}
{"title": "次韵秦太虚见戏耳聋", "time": "宋代", "author": "苏轼", "themes": ["抒情", "政治"], "content": "君不见诗人借车无可载，留得一钱何足赖！晚年更似杜陵翁，右臂虽存耳先聩。人将蚁动作牛斗，我觉风雷真一噫。闻尘扫尽根性空，不须更枕清流派。大朴初散失浑沌，六凿相攘更胜坏。眼花乱坠酒生风，口业不停诗有债。君知五蕴皆是贼，人生一病今先差。但恐此心终未了，不见不闻还是碍。今君疑我特佯聋，故作嘲诗穷险怪。须防额痒出三耳，莫放笔端风雨快。"}
{"title": "与元微之书", "time": "唐代", "author": "白居易", "themes": ["抒情", "愤懑", "伤怀"], "content": "四月十日夜，乐天白：微之微之！不见足下面已三年矣，不得足下书欲二年矣，人生几何，离阔如此？况以胶漆之心，置于胡越之身，进不得相合，退不能相忘，牵挛乖隔，各欲白首。微之微之，如何如何！天实为之，谓之奈何！仆初到浔阳时，有熊孺登来，得足下前年病甚时一札，上报疾状，次叙病心，终论平生交分。且云：危惙之际，不暇及他，唯收数帙文章，封题其上曰：“他日送达白二十二郎，便请以代书。”悲哉！微之于我也，其若是乎！又睹所寄闻仆左降诗云：“残灯无焰影幢幢，此夕闻君谪九江。垂死病中惊坐起，暗风吹雨入寒窗。”此句他人尚不可闻，况仆心哉！至今每吟，犹恻恻耳。且置是事，略叙近怀。仆自到九江，已涉三载。形骸且健，方寸甚安。下至家人，幸皆无恙。长兄去夏自徐州至，又有诸院孤小弟妹六七人提挈同来。顷所牵念者，今悉置在目前，得同寒暖饥饱，此一泰也。江州风候稍凉，地少瘴疠。乃至蛇虺蚊蚋，虽有，甚稀。湓鱼颇肥，江酒极美。其余食物，多类北地。仆门内之口虽不少，司马之俸虽不多，量入俭用，亦可自给。身衣口食，且免求人，此二泰也。仆去年秋始游庐山，到东西二林间香炉峰下，见云水泉石，胜绝第一，爱不能舍。因置草堂，前有乔松十数株，修竹千余竿。青萝为墙援，白石为桥道，流水周于舍下，飞泉落于檐间，红榴白莲，罗生池砌。大抵若是，不能殚记。每一独往，动弥旬日。平生所好者，尽在其中。不唯忘归，可以终老。此三泰也。计足下久不得仆书，必加忧望，今故录三泰以先奉报，其余事况，条写如后云云。微之微之！作此书夜，正在草堂中山窗下，信手把笔，随意乱书。封题之时，不觉欲曙。举头但见山僧一两人，或坐或睡。又闻山猿谷鸟，哀鸣啾啾。平生故人，去我万里，瞥然尘念，此际暂生。余习所牵，便成三韵云：“忆昔封书与君夜，金銮殿后欲明天。今夜封书在何处？庐山庵里晓灯前。笼鸟槛猿俱未死，人间相见是何年！”微之微之！此夕我心，君知之乎？乐天顿首。"}
{"title": "过上湖岭望招贤江南北山", "time": "宋代", "author": "杨万里", "themes": ["抒情"], "content": "岭下看山似伏涛，见人上岭旋争豪。一登一陟一回顾，我脚高时他更高。"}
{"title": "踏莎行·倚柳题笺", "time": "清代", "author": "纳兰性德", "themes": ["抒情", "向往", "生活", "闲适"], "content": ""}
{"title": "金缕曲·慰西溟", "time": "清代", "author": "纳兰性德", "themes": ["友人", "抒情", "人生", "志向"], "content": ""}
{"title": "喜迁莺·街鼓动", "time": "唐代", "author": "韦庄", "themes": ["抒情", "心情", "志向"], "content": ""}
{"title": "初到黄州", "time": "宋代", "author": "苏轼", "themes": ["抒情", "心情", "乐观"], "content": ""}
{"title": "点绛唇·小院新凉", "time": "清代", "author": "纳兰性德", "themes": ["写人", "友人", "抒情", "孤寂", "伤怀"], "content": ""}
{"title": "晁错论", "time": "宋代", "author": "苏轼", "themes": ["古文观止", "议论", "写人", "抒情"], "content": "天下之患，最不可为者，名为治平无事，而其实有不测之忧。坐观其变，而不为之所，则恐至於不可救；起而强为之，则天下狃於治平之安而不吾信。惟仁人君子豪杰之士，为能出身为天下犯大难，以求成大功；此固非勉强期月之间，而苟以求名之所能也。天下治平，无故而发大难之端；吾发之，吾能收之，然后有辞於天下。事至而循循焉欲去之，使他人任其责，则天下之祸，必集於我。昔者晁错尽忠为汉，谋弱山东之诸侯，山东诸侯并起，以诛错为名；而天子不以察，以错为之说。天下悲错之以忠而受祸，不知错有以取之也。古之立大事者，不惟有超世之才，亦必有坚忍不拔之志。昔禹之治水，凿龙门，决大河而放之海。方其功之未成也，盖亦有溃冒冲突可畏之患；惟能前知其当然，事至不惧，而徐为之图，是以得至於成功。夫以七国之强，而骤削之，其为变，岂足怪哉？错不於此时捐其身，为天下当大难之冲，而制吴楚之命，乃为自全之计，欲使天子自将而己居守。且夫发七国之难者，谁乎？己欲求其名，安所逃其患。以自将之至危，与居守至安；己为难首，择其至安，而遣天子以其至危，此忠臣义士所以愤怨而不平者也。当此之时，虽无袁盎，错亦未免於祸。何者？己欲居守，而使人主自将。以情而言，天子固已难之矣，而重违其议。是以袁盎之说，得行於其间。使吴楚反，错已身任其危，日夜淬砺，东向而待之，使不至於累其君，则天子将恃之以为无恐，虽有百盎，可得而间哉？嗟夫！世之君子，欲求非常之功，则无务为自全之计。使错自将而讨吴楚，未必无功，惟其欲自固其身，而天子不悦。奸臣得以乘其隙，错之所以自全者，乃其所以自祸欤！"}
{"title": "金石录后序", "time": "宋代", "author": "李清照", "themes": ["抒情", "回忆"], "content": "右金石录三十卷者何？赵侯德父所著书也。取上自三代，下迄五季，钟、鼎、甗、鬲、盘、彝、尊、敦之款识，丰碑、大碣，显人、晦士之事迹，凡见于金石刻者二千卷，皆是正伪谬，去取褒贬，上足以合圣人之道，下足以订史氏之失者，皆载之，可谓多矣。呜呼，自王播、元载之祸，书画与胡椒无异；长舆、元凯之病，钱癖与传癖何殊。名虽不同，其惑一也。余建中辛巳，始归赵氏。时先君作礼部员外郎，丞相时作吏部侍郎。侯年二十一，在太学作学生。赵、李族寒，素贫俭。每朔望谒告出，质衣，取半千钱，步入相国寺，市碑文果实归，相对展玩咀嚼，自谓葛天氏之民也。后二年，出仕宦，便有饭蔬衣练，穷遐方绝域，尽天下古文奇字之志。日就月将，渐益堆积。丞相居政府，亲旧或在馆阁，多有亡诗、逸史，鲁壁、汲冢所未见之书，遂力传写，浸觉有味，不能自已。后或见古今名人书画，一代奇器，亦复脱衣市易。尝记崇宁间，有人持徐熙牡丹图，求钱二十万。当时虽贵家子弟，求二十万钱，岂易得耶。留信宿，计无所出而还之。夫妇相向惋怅者数日。后屏居乡里十年，仰取俯拾，衣食有余。连守两郡，竭其俸入，以事铅椠。每获一书，即同共勘校，整集签题。得书、画、彝、鼎，亦摩玩舒卷，指摘疵病，夜尽一烛为率。故能纸札精致，字画完整，冠诸收书家。余性偶强记，每饭罢，坐归来堂烹茶，指堆积书史，言某事在某书、某卷、第几叶、第几行，以中否角胜负，为饮茶先后。中即举杯大笑，至茶倾覆怀中，反不得饮而起。甘心老是乡矣。故虽处忧患困穷，而志不屈。收书既成，归来堂起书库，大橱簿甲乙，置书册。如要讲读，即请钥上簿，关出卷帙。或少损污，必惩责揩完涂改，不复向时之坦夷也。是欲求适意，而反取憀憟。余性不耐，始谋食去重肉，衣去重采，首无明珠、翠羽之饰，室无涂金、刺绣之具。遇书史百家，字不刓缺，本不讹谬者，辄市之，储作副本。自来家传周易、左氏传，故两家者流，文字最备。于是几案罗列，枕席枕藉，意会心谋，目往神授，乐在声色狗马之上。至靖康丙午岁，侯守淄川，闻金寇犯京师，四顾茫然，盈箱溢箧，且恋恋，且怅怅，知其必不为己物矣。建炎丁未春三月，奔太夫人丧南来。既长物不能尽载，乃先去书之重大印本者，又去画之多幅者，又去古器之无款识者，后又去书之监本者，画之平常者，器之重大者。凡屡减去，尚载书十五车。至东海，连舻渡淮，又渡江，至建康。青州故第，尚锁书册什物，用屋十余间，冀望来春再备船载之。十二月，金人陷青州，凡所谓十余屋者，已皆为煨烬矣。建炎戊申秋九月，侯起复知建康府。已酉春三月罢，具舟上芜湖，入姑孰，将卜居赣水上。夏五月，至池阳。被旨知湖州，过阙上殿。遂驻家池阳，独赴召。六月十三日，始负担，舍舟坐岸上，葛衣岸巾，精神如虎，目光烂烂射人，望舟中告别。余意甚恶，呼曰：“如传闻城中缓急，奈何？”戟手遥应曰：“从众。必不得已，先弃辎重，次衣被，次书册卷轴，次古器，独所谓宗器者，可自负抱，与身俱存亡，勿忘之。”遂驰马去。途中奔驰，冒大暑，感疾。至行在，病痁。七月末，书报卧病。余惊怛，念侯性素急，奈何。病痁或热，必服寒药，疾可忧。遂解舟下，一日夜行三百里。比至，果大服柴胡、黄芩药，疟且痢，病危在膏盲。余悲泣，仓皇不忍问后事。八月十八日，遂不起。取笔作诗，绝笔而终，殊无分香卖履之意。葬毕，余无所之。朝廷已分遣六宫，又传江当禁渡。时犹有书二万卷，金石刻二千卷，器皿、茵褥，可待百客，他长物称是。余又大病，仅存喘息。事势日迫。念侯有妹婿，任兵部侍郎，从卫在洪州，遂遣二故吏，先部送行李往投之。冬十二月，金寇陷洪州，遂尽委弃。所谓连舻渡江之书，又散为云烟矣。独余少轻小卷轴书帖、写本李、杜、韩、柳集，《世说》、《盐铁论》，汉唐石刻副本数十轴，三代鼎鼐十数事，南唐写本书数箧，偶病中把玩，搬在卧内者，岿然独存。上江既不可往，又虏势叵测，有弟迒任敕局删定官，遂往依之。到台，台守已遁。之剡，出陆，又弃衣被。走黄岩，雇舟入海，奔行朝，时驻跸章安，从御舟海道之温，又之越。庚戌十二月，放散百官，遂之衢。绍兴辛亥春三月，复赴越，壬子，又赴杭。先侯疾亟时，有张飞卿学士，携玉壶过，视侯，便携去，其实珉也。不知何人传道，遂妄言有颁金之语。或传亦有密论列者。余大惶怖，不敢言，亦不敢遂已，尽将家中所有铜器等物，欲走外廷投进。到越，已移幸四明。不敢留家中，并写本书寄剡。后官军收叛卒，取去，闻尽入故李将军家。所谓岿然独存者，无虑十去五六矣。惟有书画砚墨，可五七簏，更不忍置他所。常在卧塌下，手自开阖。在会稽，卜居土民钟氏舍。忽一夕；穴壁负五簏去。余悲恸不已，重立赏收赎。后二日，邻人钟复皓出十八轴求赏，故知其盗不远矣。万计求之，其余遂不可出。今知尽为吴说运使贱价得之。所谓岿然独存者，乃十去其七八。所有一二残零不成部帙书册，三数种平平书帙，犹复爱惜如护头目，何愚也耶。今日忽阅此书，如见故人。因忆侯在东莱静治堂，装卷初就，芸签缥带，束十卷作一帙。每日晚吏散，辄校勘二卷，跋题一卷。此二千卷，有题跋者五百二卷耳。今手泽如新，而墓木已拱，悲夫！昔萧绎江陵陷没，不惜国亡，而毁裂书画。杨广江都倾覆，不悲身死，而复取图书。岂人性之所著，死生不能忘之欤。或者天意以余菲薄，不足以享此尤物耶。抑亦死者有知，犹斤斤爱惜，不肯留在人间耶。何得之艰而失之易也。呜呼，余自少陆机作赋之二年，至过蘧瑗知非之两岁，三十四年之间，忧患得失，何其多矣！然有有必有无，有聚必有散，乃理之常。人亡弓，人得之，又胡足道！所以区区记其终始者，亦欲为后世好古博雅者之戒云。绍兴二年、玄黓岁，壮月朔甲寅，易安室题。"}
{"title": "山坡羊·未央怀古", "time": "元代", "author": "张养浩", "themes": ["怀古", "抒情"], "content": "三杰当日，俱曾此地，殷勤纳谏论兴废。见遗基，怎不伤悲！山河犹带英雄气，试上最高处闲坐地。东，也在图画里；西，也在图画里。"}
{"title": "宴桃源·频日雅欢幽会", "time": "唐代", "author": "白居易", "themes": ["抒情"], "content": "频日雅欢幽会，打得来来越杀。说着暂分飞，蹙损一双眉黛。无奈，无奈，两个心儿总待。"}
{"title": "自题金山画像", "time": "宋代", "author": "苏轼", "themes": ["追忆", "抒情", "壮志未酬"], "content": "心似已灰之木，身如不系之舟。问汝平生功业，黄州惠州儋州。"}
{"title": "同谷七歌", "time": "唐代", "author": "杜甫", "themes": ["生活", "抒情", "哀怨", "愁苦"], "content": "有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄独无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。"}
{"title": "赠秀才入军·其十四", "time": "魏晋", "author": "嵇康", "themes": ["古诗三百首", "抒情"], "content": "息徒兰圃，秣马华山。流磻平皋，垂纶长川。目送归鸿，手挥五弦。俯仰自得，游心太玄。嘉彼钓翁，得鱼忘筌。郢人逝矣，谁与尽言？"}
{"title": "放言五首·其一", "time": "唐代", "author": "白居易", "themes": ["抒情"], "content": "朝真暮伪何人辨，古往今来底事无。但爱臧生能诈圣，可知宁子解佯愚。草萤有耀终非火，荷露虽团岂是珠。不取燔柴兼照乘，可怜光彩亦何殊。"}
{"title": "七哀诗三首·其一", "time": "魏晋", "author": "王粲", "themes": ["古诗三百首", "叙事", "抒情"], "content": "西京乱无象，豺虎方遘患。复弃中国去，委身适荆蛮。亲戚对我悲，朋友相追攀。出门无所见，白骨蔽平原。路有饥妇人，抱子弃草间。顾闻号泣声，挥涕独不还。“未知身死处，何能两相完？”驱马弃之去，不忍听此言。南登霸陵岸，回首望长安，悟彼下泉人，喟然伤心肝。"}
{"title": "考试毕登铨楼", "time": "宋代", "author": "梅尧臣", "themes": ["古诗三百首", "抒情"], "content": "春云浓淡日微光，双阙重门耸建章。不上楼来知几日，满城无算柳梢黄。"}
{"title": "黄生借书说", "time": "清代", "author": "袁枚", "themes": ["议论", "抒情"], "content": "黄生允修借书。随园主人授以书，而告之曰：书非借不能读也。子不闻藏书者乎？七略、四库，天子之书，然天子读书者有几？汗牛塞屋，富贵家之书，然富贵人读书者有几？其他祖父积，子孙弃者无论焉。非读书为然，天下物皆然。非夫人之物而强假焉，必虑人逼取，而惴惴焉摩玩之不已，曰：“今日存，明日去，吾不得而见之矣。”若业为吾所有，必高束焉，庋藏焉，曰“姑俟异日观”云尔。余幼好书，家贫难致。有张氏藏书甚富。往借，不与，归而形诸梦。其切如是。故有所览辄省记。通籍后，俸去书来，落落大满，素蟫灰丝时蒙卷轴。然后叹借者之用心专，而少时之岁月为可惜也！今黄生贫类予，其借书亦类予；惟予之公书与张氏之吝书若不相类。然则予固不幸而遇张乎，生固幸而遇予乎？知幸与不幸，则其读书也必专，而其归书也必速。为一说，使与书俱。"}
{"title": "生查子·独游西岩", "time": "宋代", "author": "辛弃疾", "themes": ["写山", "抒情", "孤寂"], "content": "青山招不来，偃蹇谁怜汝？岁晚太寒生，唤我溪边住。山头明月来，本在天高处。夜夜入青溪，听读《离骚》去。"}
{"title": "更漏子·送孙巨源", "time": "宋代", "author": "苏轼", "themes": ["送别", "抒情", "赞美"], "content": "水涵空，山照市。西汉二疏乡里。新白发，旧黄金。故人恩义深。海东头，山尽处。自古空槎来去。槎有信，赴秋期。使君行不归。"}
{"title": "如梦令·有寄", "time": "宋代", "author": "苏轼", "themes": ["抒情", "思念"], "content": "为向东坡传语。人在玉堂深处。别后有谁来，雪压小桥无路。归去。归去。江上一犁春雨。"}
{"title": "望江东·江水西头隔烟树", "time": "宋代", "author": "黄庭坚", "themes": ["抒情", "离愁", "相思"], "content": "江水西头隔烟树。望不见、江东路。思量只有梦来去。更不怕、江阑住。灯前写了书无数。算没个、人传与。直饶寻得雁分付。又还是、秋将暮。"}
{"title": "鹊桥仙·己酉山行书所见", "time": "宋代", "author": "辛弃疾", "themes": ["农村", "生活", "抒情"], "content": "松冈避暑。茅檐避雨。闲去闲来几度。醉扶孤石看飞泉，又却是、前回醒处。东家娶妇。西家归女。灯火门前笑语。酿成千顷稻花香，夜夜费、一天风露。"}
{"title": "水调歌头·淮阴作", "time": "宋代", "author": "朱敦儒", "themes": ["追忆", "抒情", "伤怀", "惆怅"], "content": "当年五陵下，结客占春游。红缨翠带，谈笑跋马水西头。落日经过桃叶，不管插花归去，小袖挽人留。换酒春壶碧，脱帽醉青楼。楚云惊，陇水散，两漂流。如今憔悴，天涯何处可销忧。长揖飞鸿旧月。不知今夕烟水，都照几人愁。有泪看芳草，无路认西州。"}
{"title": "送穷文", "time": "唐代", "author": "韩愈", "themes": ["人生", "抒情"], "content": "元和六年正月乙丑晦，主人使奴星结柳作车，缚草为船，载糗舆粮，牛繫轭下，引帆上樯。三揖穷鬼而告之曰：“闻子行有日矣，鄙人不敢问所涂，窃具船与车，备载糗粻，日吉时良，利行四方，子饭一盂，子啜一觞，携朋挚俦，去故就新，驾尘风，与电争先，子无底滞之尤，我有资送之恩，子等有意于行乎？”屏息潜听，如闻音声，若啸若啼，砉敥嘎嘤，毛发尽竖，竦肩缩颈，疑有而无，久乃可明，若有言者曰：“吾与子居，四十年余，子在孩提，吾不子愚，子学子耕，求官与名，惟子是从，不变于初。门神户灵，我叱我呵，包羞诡随，志不在他。子迁南荒，热烁湿蒸，我非其乡，百鬼欺陵。太学四年，朝韮暮盐，唯我保汝，人皆汝嫌。自初及终，未始背汝，心无异谋，口绝行语，於何听闻，云我当去？是必夫子信谗，有间于予也。我鬼非人，安用车船，鼻齅臭香，糗粻可捐。单独一身，谁为朋俦，子苟备知，可数已不？子能尽言，可谓圣智，情状既露，敢不回避。”主人应之曰：“予以吾为真不知也耶！子之朋俦，非六非四，在十去五，满七除二，各有主张，私立名字，捩手覆羹，转喉触讳，凡所以使吾面目可憎、语言无味者，皆子之志也。——其名曰智穷：矫矫亢亢，恶园喜方，羞为奸欺，不忍伤害；其次名曰学穷：傲数与名，摘抉杳微，高挹群言，执神之机；又其次曰文穷：不专一能，怪怪奇奇，不可时施，祗以自嬉；又其次曰命穷：影与行殊，而丑心妍，利居众后，责在人先；又其次曰交穷：磨肌戛骨，吐出心肝，企足以待，寘我仇怨。凡此五鬼，为吾五患，饥我寒我，兴讹造讪，能使我迷，人莫能间，朝悔其行，暮已复然，蝇营狗苟，驱去复还。”言未毕，五鬼相与张眼吐舌，跳踉偃仆，抵掌顿脚，失笑相顾。徐谓主人曰：“子知我名，凡我所为，驱我令去，小黠大痴。人生一世，其久几何，吾立子名，百世不磨。小人君子，其心不同，惟乖於时，乃与天通。携持琬琰，易一羊皮，饫于肥甘，慕彼糠糜。天下知子，谁过于予。虽遭斥逐，不忍于疏，谓予不信，请质诗书。”主人于是垂头丧气，上手称谢，烧车与船，延之上座。"}
{"title": "孤儿行", "time": "两汉", "author": null, "themes": ["写人", "生活", "抒情"], "content": "孤儿生，孤子遇生，命独当苦。父母在时，乘坚车，驾驷马。父母已去，兄嫂令我行贾。南到九江，东到齐与鲁。腊月来归，不敢自言苦。头多虮虱，面目多尘土。大兄言办饭，大嫂言视马。上高堂，行取殿下堂。孤儿泪下如雨。使我朝行汲，暮得水来归。手为错，足下无菲。怆怆履霜，中多蒺藜。拔断蒺藜肠肉中，怆欲悲。泪下渫渫，清涕累累。冬无复襦，夏无单衣。居生不乐，不如早去，下从地下黄泉。春气动，草萌芽。三月蚕桑，六月收瓜。将是瓜车，来到还家。瓜车反覆。助我者少，啖瓜者多。愿还我蒂，兄与嫂严。独且急归，当兴校计。乱曰：里中一何譊譊，愿欲寄尺书，将与地下父母，兄嫂难与久居。"}
{"title": "杂诗二首", "time": "两汉", "author": "孔融", "themes": ["抱负", "抒情"], "content": "岩岩钟山首，赫赫炎天路。高明曜云门，远景灼寒素。昂昂累世士，结根在所固。吕望老匹夫，苟为因世故。管仲小囚臣，独能建功祚。人生有何常，但患年岁暮。幸托不肖躯，且当猛虎步。安能苦一身，与世同举厝。由不慎小节，庸夫笑我度。吕望尚不希，夷齐何足慕。远送新行客，岁暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘摇安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。"}
{"title": "咏怀八十二首", "time": "魏晋", "author": "阮籍", "themes": ["抒情"], "content": "夜中不能寐，起坐弹鸣琴。薄帷鉴明月，清风吹我襟。孤鸿号外野，翔鸟鸣北林。徘徊将何见？忧思独伤心。二妃游江滨，逍遥顺风翔。交甫怀环佩，婉娈有芬芳。猗靡情欢爱，千载不相忘。倾城迷下蔡，容好结中肠。感激生忧思，萱草树兰房。膏沐为谁施，其雨怨朝阳。如何金石交，一旦更离伤。嘉树下成蹊，东园桃与李。秋风吹飞藿，零落从此始。繁华有憔悴，堂上生荆杞。驱马舍之去，去上西山趾。一身不自保，何况恋妻子。凝霜被野草，岁暮亦云已。天马出西北，由来从东道。春秋非有托，富贵焉常保。清露被皋兰，凝霜沾野草。朝为媚少年，夕暮成丑老。自非王子晋，谁能常美好。平生少年时，轻薄好弦歌。西游咸阳中，赵李相经过。娱乐未终极，白日忽蹉跎。驱马复来归，反顾望三河。黄金百镒尽，资用常苦多。北临太行道，失路将如何。昔闻东陵瓜，近在青门外。连畛距阡陌，子母相钩带。五色曜朝日，嘉宾四面会。膏火自煎熬，多财为患害。布衣可终身，宠禄岂足赖。炎暑惟兹夏，三旬将欲移。芳树垂绿叶，青云自逶迤。四时更代谢，日月递参差。徘徊空堂上，忉怛莫我知。愿覩卒欢好，不见悲别离。灼灼西隤日，余光照我衣。回风吹四壁，寒鸟相因依。周周尚衔羽，蛩蛩亦念饥。如何当路子，磬折忘所归。岂为夸誉名，憔悴使心悲。宁与燕雀翔，不随黄鹄飞。黄鹄游四海，中路将安归。步出上东门，北望首阳岑。下有采薇士，上有嘉树林。良辰在何许，凝霜沾衣襟。寒风振山冈，玄云起重阴。鸣鴈飞南征，鶗鴂发哀音。素质游商声，凄怆伤我心。北里多奇舞，濮上有微音。轻薄闲游子，俯仰乍浮沉。方式从狭路，僶俛趋荒淫。焉见王子乔，乘云翔邓林。独有延年术，可以慰我心。湛湛长江水，上有枫树林。皋兰被径路，青骊逝骎骎。远望令人悲，春气感我心。三楚多秀士，朝云进荒淫。朱华振芬芳，高蔡相追寻。一为黄雀哀，泪下谁能禁。昔日繁华子，安陵与龙阳。夭夭桃李花，灼灼有辉光。悦怿若九春，磬折似秋霜。流盻发姿媚，言笑吐芬芳。携手等欢爱，宿昔同衣裳。愿为双飞鸟，比翼共翱翔。丹青着明誓，永世不相忘。登高临四野，北望青山阿。松柏翳冈岑，飞鸟鸣相过。感慨怀辛酸，怨毒常苦多。李公悲东门，苏子狭三河。求仁自得仁，岂复叹咨嗟。开秋兆凉气，蟋蟀鸣床帷。感物怀殷忧，悄悄令心悲。多言焉所告，繁辞将诉谁。微风吹罗袂，明月耀清晖。晨鸡鸣高树，命驾起旋归。昔年十四五，志尚好诗书。被褐怀珠玉，颜闵相与期。开轩临四野，登高望所思。丘墓蔽山冈，万代同一时。千秋万岁后，荣名安所之。乃悟羡门子，噭噭令自嗤。徘徊蓬池上，还顾望大梁。绿水扬洪波，旷野莽茫茫。走兽交横驰，飞鸟相随翔。是时鹑火中，日月正相望。朔风厉严寒，阴气下微霜。覊旅无俦匹，俛仰怀哀伤。小人计其功，君子道其常。岂惜终憔悴，咏言着斯章。独坐空堂上，谁可与欢者。出门临永路，不见行车马。登高望九州，悠悠分旷野。孤鸟西北飞，离兽东南下。日暮思亲友，晤言用自写。悬车在西南，羲和将欲倾。流光耀四海，忽忽至夕冥。朝为咸池晖，蒙汜受其荣。岂知穷达士，一死不再生。视彼桃李花，谁能久荧荧。君子在何计，叹息未合幷。瞻仰景山松，可以慰吾情。西方有佳人，皎若白日光。被服纤罗衣，左右佩双璜。修容耀姿美，顺风振微芳。登高眺所思，举袂当朝阳。寄颜云霄闲，挥袖凌虚翔。飘飖恍惚中，流眄顾我傍。悦怿未交接，晤言用感伤。杨朱泣歧路，墨子悲染丝。揖让长离别，飘飖难与期。岂徒燕婉情，存亡诚有之。萧索人所悲，祸衅不可辞。赵女媚中山，谦柔愈见欺。嗟嗟涂上士，何用自保持。于心怀寸阴，羲阳将欲冥。挥袂抚长剑，仰观浮云征。云间有玄鹤，抗志扬哀声。一飞冲青天，旷世不再鸣。岂与鹑鷃游，连翩戏中庭。夏后乘灵舆，夸父为邓林。存亡从变化，日月有浮沉。凤皇鸣参差，伶伦发其音。王子好箫管，世世相追寻。谁言不可见，青鸟明我心。东南有射山，汾水出其阳。六龙服气舆，云盖切天纲。仙者四五人，逍遥晏兰房。寝息一纯和，呼噏成露霜。沐浴丹渊中，照耀日月光。岂安通灵台，游瀁去高翔。殷忧令志结，怵惕常若惊。逍遥未终晏，朱华忽西倾。蟋蟀在户牖，蟪蛄号中庭。心肠未相好，谁云亮我情。愿为云间鸟，千里一哀鸣。三芝延瀛洲，远游可长生。拔剑临白刃，安能相中伤。但畏工言字，称我三江旁。飞泉流玉山，悬车栖扶桑。日月径千里，素风发微霜。势路有穷达，咨嗟安可长。朝登洪坡颠，日夕望西山。荆棘被原野，羣鸟飞翩翩。鸾鹥时栖宿，性命有自然。建木谁能近，射干复婵娟。不见林中葛，延蔓相勾连。周郑天下交，街术当三河。妖冶闲都子，焕耀何芬葩。玄发发朱颜，睇眄有光华。倾城思一顾，遗视来相夸。愿为三春游，朝阳忽蹉跎。盛衰在须臾，离别将如何。若花耀四海，扶桑翳瀛洲。日月经天涂，明暗不相雠。穷达自有常，得失又何求。岂效路上童，携手共遨游。阴阳有变化，谁云沉不浮。朱鳖跃飞泉，夜飞过吴洲。俛仰运天地，再抚四海流。系累名利场，驽骏同一辀。岂若遗耳目，升遐去殷忧。昔余游大梁，登于黄华颠。共工宅玄冥，高台造青天。幽荒邈悠悠，凄怆怀所怜。所怜者谁子，明察自照妍。应龙沈冀州，妖女不得眠。肆侈陵世俗，岂云永厥年。驱车出门去，意欲远征行。征行安所如，背弃夸与名。夸名不在己，但愿适中情。单帷蔽皎日，高树隔微声。谗邪使交疏，浮云令昼冥。嬿婉同衣裳，一顾倾人城。从容在一时，繁华不再荣。晨朝奄复暮，不见所欢形。黄鸟东南飞，寄言谢友生。驾言发魏都，南向望吹壹。箫管有遗音，梁王安在哉。战士食糟糠，贤者处蒿莱。歌舞曲未终，秦兵已复来。夹林非吾有，朱宫生尘埃。军败华阳下，身竟为土灰。朝阳不再盛，白日忽西幽。去此若俯仰，如何似九秋。人生若尘露，天道邈悠悠。齐景升丘山，涕泗纷交流。孔圣临长川，惜逝忽若浮。去者余不及，来者吾不留。愿登太华山，上与松子游。渔父知世患，乘流泛轻舟。一日复一夕，一夕复一朝。颜色改平常，精神自损消。胸中怀汤火，变化故相招。万事无穷极，知谋苦不饶。但恐须臾间，魂气随风飘。终身履薄冰，谁知我心焦。一日复一朝，一昏复一晨。容色改平常，精神自飘沦。临觞多哀楚，思我故时人。对酒不能言，凄怆怀酸辛。愿耕东皋阳，谁与守其真。愁苦在一时，高行伤微身。曲直何所为，龙蛇为我邻。世务何缤纷，人道苦不遑。壮年以时逝，朝露待太阳。愿揽羲和辔，白日不移光。天阶路殊绝，云汉邈无梁。濯发旸谷滨，远游昆岳傍。登彼列仙岨，采此秋兰芳。时路乌足争，太极可翱翔。谁言万事囏，逍遥可终生。临堂翳华树，悠悠念无形。彷徨思亲友，倐忽复至冥。寄言东飞鸟，可用慰我情。嘉时在今辰，零雨洒尘埃。临路望所思，日夕复不来。人情有感慨，荡漾焉能排。挥涕怀哀伤，辛酸谁语哉。炎光延万里，洪川荡湍濑。弯弓挂扶桑，长剑倚天外。泰山成砥砺，黄河为裳带。视彼庄周子，荣枯何足赖。捐身弃中野，乌鸢作患害。岂若雄杰士，功名从此大。壮士何慷慨，志欲威八荒。驱车远行役，受命念自忘。良弓挟乌号，明甲有精光。临难不顾生，身死魂飞扬。岂为全躯士，效命争战场。忠为百世荣，义使令名彰。垂声谢后世，气节故有常。混元生两仪，四象运衡玑。曒日布炎精，素月垂景辉。晷度有昭回，哀哉人命微。飘若风尘逝，忽若庆云晞。修龄适余愿，光宠非己威。安期步天路，松子与世违。焉得凌霄翼，飘飖登云湄。嗟哉尼父志，何为居九夷。天网弥四野，六翮掩不舒。随波纷纶客，泛泛若浮凫。生命无期度，朝夕有不虞。列仙停修龄，养志在冲虚。飘飖云日间，邈与世路殊。荣名非己宝，声色焉足娱。采药无旋返，神仙志不符。逼此良可惑，令我久踌躇。王业须良辅，建功俟英雄。元凯康哉美，多士颂声隆。阴阳有舛错，日月不当融。天时有否泰，人事多盈冲。园绮遯南岳，伯阳隐西戎。保身念道真，宠耀焉足崇。人谁不善始，尠能克厥终。休哉上世士，万载垂清风。鸿鹄相随飞，飞飞适荒裔。双翮临长风，须臾万里逝。朝餐琅玕实，夕宿丹山际。抗身青云中，网罗孰能制。岂与乡曲士，携手共言誓。俦物终始殊，修短各异方。琅玕生高山，芝英耀朱堂。荧荧桃李花，成蹊将夭伤。焉敢希千术，三春表微光。自非凌风树，憔悴乌有常。幽兰不可佩，朱草为谁荣。修竹隐山阴，射干临增城。葛藟延幽谷，绵绵瓜瓞生。乐极消灵神，哀深伤人情。竟知忧无益，岂若归太清。鷽鸠飞桑榆，海鸟运天池。岂不识宏大，羽翼不相宜。招摇安可翔，不若栖树枝。下集蓬艾间，上游园圃篱。但尔亦自足，用子为追随。生命辰安在，忧戚涕沾襟。高鸟翔山冈，燕雀栖下林。青云蔽前庭，素琴凄我心。崇山有鸣鹤，岂可相追寻。鸣鸠嬉庭树，焦明游浮云。焉见孤翔鸟，翩翩无匹羣。死生自然理，消散何缤纷。步游三衢旁，惆怅念所思。岂为今朝见，恍惚诚有之。泽中生乔松，万世未可期。高鸟摩天飞，凌云共游嬉。岂有孤行士，垂涕悲故时。清露为凝霜，华草成蒿莱。谁云君子贤，明达安可能。乘云招松乔，呼噏永矣哉。丹心失恩泽，重德丧所宜。善言焉可长，慈惠未易施。不见南飞燕，羽翼正差池。高子怨新诗，三闾悼乖离。何为混沌氏，倐忽体貌隳。十日出旸谷，弭节驰万里。经天耀四海，倐忽潜蒙泛。谁言焱炎久，游没何行俟。逝者岂长生，亦去荆与杞。千岁犹崇朝，一餐聊自已。是非得失间，焉足相讥理。计利知术穷，哀情遽能止。自然有成理，生死道无常。智巧万端出，大要不易方。如何夸毘子，作色怀骄肠。乘轩驱良马，凭几向膏粱。被服纤罗衣，深榭设闲房。不见日夕华，翩翩飞路旁。夸谈快愤懑，情慵发烦心。西北登不周，东南望邓林。旷野弥九州，崇山抗高岑。一餐度万世，千岁再浮沈。谁云玉石同，泪下不可禁人言愿延年，延年欲焉之。黄鹄呼子安，千秋未可期。独坐山嵓中，恻怆怀所思。王子一何好，猗靡相携持。悦怿犹今辰，计校在一时。置此明朝事，日夕将见期贵贱在天命，穷达自有时。婉娈佞邪子，随利来相欺。孤思损惠施，但为谗夫蚩。鹡鸰鸣云中，载飞靡所期。焉知倾侧士，一旦不可持。惊风振四野，回云荫堂隅。床帷为谁设，几杖为谁扶。虽非明君子，岂闇桑与榆。世有此聋聩，芒芒将焉如。翩翩从风飞，悠悠去故居。离麾玉山下，遗弃毁与誉。危冠切浮云，长剑出天外。细故何足虑，高度跨一世。非子为我御，逍遥游荒裔。顾谢西王母，吾将从此逝。岂与蓬户士，弹琴诵言誓。河上有丈人，纬萧弃明珠。甘彼藜藿食，乐是蓬蒿庐。岂效缤纷子，良马骋轻舆。朝生衢路旁，夕瘗横术隅。欢笑不终宴，俛仰复欷歔。鉴兹二三者，愤懑从此舒。儒者通六艺，立志不可干。违礼不为动，非法不肯言。渴饮清泉流，饥食幷一箪。岁时无以祀，衣服常苦寒。屣履咏南风，缊袍笑华轩。信道守诗书，义不受一餐。烈烈褒贬辞，老氏用长叹。少年学击剑，妙伎过曲城。英风截云霓，超世发奇声。挥剑临沙漠，饮马九野垧。旗帜何翩翩，但闻金鼓鸣。军旅令人悲，烈烈有哀情。念我平常时，悔恨从此生。平昼整衣冠，思见客与宾。宾客者谁子，倐忽若飞尘。裳衣佩云气，言语究灵神。须臾相背弃，何时见斯人。多虑令志散，寂寞使心忧。翱翔观陂泽，抚剑登轻舟。但愿长闲暇，后岁复来游。朝出上东门，遥望首阳基。松柏郁森沉，鹂黄相与嬉。逍遥九曲间，徘徊欲何之。念我平居时，郁然思妖姬。王子十五年，游衍伊洛滨。朱颜茂春华，辩慧怀清真。焉见浮丘公，举手谢时人。轻荡易恍惚，飘飖弃其身。飞飞鸣且翔，挥翼且酸辛。塞门不可出，海水焉可浮。朱明不相见，奄昧独无侯。持瓜思东陵，黄雀诚独羞。失势在须臾，带剑上吾丘。悼彼桑林子，涕下自交流。假乘汧渭间，鞍马去行游。洪生资制度，被服正有常。尊卑设次序，事物齐纪纲。容饰整颜色，磬折执圭璋。堂上置玄酒，室中盛稻粱。外厉贞素谈，户内灭芬芳。放口从衷出，复说道义方。委曲周旋仪，姿态愁我肠。北临干昧溪，西行游少任。遥顾望天津，骀荡乐我心。绮靡存亡门，一游不再寻。傥遇晨风鸟，飞驾出南林。漭瀁滛光中，忽忽肆荒淫。休息晏清都，超世又谁禁。人知结交易，交友诚独难。险路多疑惑，明珠未可干。彼求飨太牢，我欲幷一餐。损益生怨毒，咄咄复何言。有悲则有情，无悲亦无思。茍非婴网罟，何必万里畿。翔风拂重霄，庆云招所晞。灰心寄枯宅，曷顾人间姿。始得忘我难，焉知嘿自遗。木槿荣丘墓，煌煌有光色。白日颓林中，翩翩零路侧。蟋蟀吟户牖，蟪蛄鸣荆棘。蜉蝣玩三朝，采采修羽翼。衣裳为谁施，俛仰自收拭。生命几何时，慷慨各努力。修涂驰轩车，长川载轻舟。性命岂自然，势路有所由。高名令志惑，重利使心忧。亲昵怀反侧，骨肉还相雠。更希毁珠玉，可用登遨游。横术有奇士，黄骏服其箱。朝起瀛洲野，日夕宿明光。再抚四海外，羽翼自飞扬。去置世上事，岂足愁我肠。一去长离绝，千岁复相望。猗欤上世士，恬淡志安贫。季叶道陵迟，驰骛纷垢尘。寗子岂不类，杨歌谁肯殉。栖栖非我偶，徨徨非己伦。咄嗟荣辱事，去来味道真。道真信可娱，清洁存精神。巢由抗高节，从此适河滨。梁东有芳草，一朝再三荣。色容艳姿美，光华耀倾城。岂为明哲士，妖蛊谄媚生。轻薄在一时，安知百世名。路端便娟子，但恐日月倾。焉见冥灵木，悠悠竟无形。秋驾安可学，东野穷路旁。纶深鱼渊潜，矰设鸟高翔。泛泛乘轻舟，演漾靡所望。吹嘘谁以益，江湖相捐忘。都冶难为颜，修容是我常。兹年在松乔，恍惚诚未央。咄嗟行至老，僶俛常苦忧。临川羡洪波，同始异支流。百年何足言，但苦怨与雠。雠怨者谁子，耳目还相羞。声色为胡越，人情自逼遒。招彼玄通士，去来归羡游。昔有神仙士，乃处射山阿。乘云御飞龙，嘘噏叽琼华。可闻不可见，慷慨叹咨嗟。自伤非俦类，愁苦来相加。下学而上达，忽忽将如何。林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔。但恨处非位，怆悢使心伤。出门望佳人，佳人岂在兹。三山招松乔，万世谁与期。存亡有长短，慷慨将焉知。忽忽朝日隤，行行将何之。不见季秋草，摧折在今时。昔有神仙者，羡门及松乔。噏习九阳间，升遐叽云霄。人生乐长久，百年自言辽。白日陨隅谷，一夕不再朝。岂若遗世物，登明遂飘飖。墓前荧荧者，木槿耀朱华。荣好未终朝，连飚陨其葩。岂若西山草，琅玕与丹禾。垂影临增城，余光照九阿。宁微少年子，日久难咨嗟。"}
{"title": "赠白马王彪·并序", "time": "魏晋", "author": "曹植", "themes": ["抒情", "离别"], "content": "谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。(衡轭通：衡扼)踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。"}
{"title": "杨柳枝词九首", "time": "唐代", "author": "刘禹锡", "themes": ["抒情"], "content": "塞北梅花羌笛吹，淮南桂树小山词。请君莫奏前朝曲，听唱新翻杨柳枝。南陌东城春早时，相逢何处不依依？桃红李白皆夸好，须得垂杨相发挥。凤阙轻遮翡翠帏，龙池遥望麴尘丝。御沟春水相晖映，狂杀长安少年儿。金谷园中莺乱飞，铜驼陌上好风吹。城东桃李须臾尽，争似垂杨无限时？花萼楼前初种时，美人楼上斗腰支。如今抛掷长街里，露叶如啼欲恨谁？炀帝行宫汴水滨，数株残柳不胜春。晚来风起花如雪，飞入宫墙不见人。御陌青门拂地垂，千条金缕万条丝。如今绾作同心结，将赠行人知不知？城外春风吹酒旗，行人挥袂日西时。长安陌上无穷树，唯有垂杨绾别离。轻盈袅娜占年华，舞榭妆楼处处遮。春尽絮飞留不得，随风好去落谁家？"}
{"title": "勤政楼西老柳", "time": "唐代", "author": "白居易", "themes": ["抒情"], "content": "半朽临风树，多情立马人。开元一株柳，长庆二年春。"}
{"title": "早行", "time": "唐代", "author": "杜牧", "themes": ["抒情"], "content": "垂鞭信马行，数里未鸡鸣。林下带残梦，叶飞时忽惊。霜凝孤鹤迥，月晓远山横。僮仆休辞险，时平路复平。"}
{"title": "锦瑟", "time": "唐代", "author": "李商隐", "themes": ["唐诗三百首", "思念", "爱情", "抒情"], "content": "锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。"}
{"title": "重过圣女祠", "time": "唐代", "author": "李商隐", "themes": ["神话", "写人", "抒情"], "content": "白石岩扉碧藓滋，上清沦谪得归迟。一春梦雨常飘瓦，尽日灵风不满旗。萼绿华来无定所，杜兰香去未移时。玉郎会此通仙籍，忆向天阶问紫芝。"}
{"title": "杜陵绝句", "time": "唐代", "author": "李白", "themes": ["抒情", "山水"], "content": "南登杜陵上，北望五陵间。秋水明落日，流光灭远山。"}
{"title": "题裴端公郊居", "time": "唐代", "author": "韦庄", "themes": ["抒情"], "content": "暂随红旆佐藩方，高迹终期卧故乡。已近水声开涧户，更侵山色架书堂。蒲生岸脚青刀利，柳拂波心绿带长。莫夺野人樵牧兴，白云不识绣衣郎。"}
{"title": "月夜听卢子顺弹琴", "time": "唐代", "author": "李白", "themes": ["抒情"], "content": "闲坐夜明月，幽人弹素琴。忽闻悲风调，宛若寒松吟。白雪乱纤手，绿水清虚心。钟期久已没，世上无知音。"}
{"title": "春日醉起言志", "time": "唐代", "author": "李白", "themes": ["抒情"], "content": "处世若大梦，胡为劳其生？所以终日醉，颓然卧前楹。觉来眄庭前，一鸟花间鸣。借问此何时？春风语流莺。感之欲叹息，对酒还自倾。浩歌待明月，曲尽已忘情。"}
{"title": "劳劳亭", "time": "唐代", "author": "李白", "themes": ["送别", "离别"], "content": "天下伤心处，劳劳送客亭。春风知别苦，不遣柳条青。"}
{"title": "恨别", "time": "唐代", "author": "杜甫", "themes": ["叙事", "抒情", "思乡"], "content": "洛城一别四千里，胡骑长驱五六年。草木变衰行剑外，兵戈阻绝老江边。思家步月清宵立，忆弟看云白日眠。闻道河阳近乘胜，司徒急为破幽燕。"}
{"title": "燕子来舟中作", "time": "唐代", "author": "杜甫", "themes": ["写鸟", "抒情", "孤独"], "content": "湖南为客动经春，燕子衔泥两度新。旧入故园尝识主，如今社日远看人。可怜处处巢居室，何异飘飘托此身。暂语船樯还起去，穿花贴水益沾巾。"}
{"title": "赠特进汝阳王二十韵", "time": "唐代", "author": "杜甫", "themes": ["抒情"], "content": "特进群公表，天人夙德升。霜蹄千里骏，风翮九霄鹏。服礼求毫发，惟忠忘寝兴。圣情常有眷，朝退若无凭。仙醴来浮蚁，奇毛或赐鹰。清关尘不杂，中使日相乘。晚节嬉游简，平居孝义称。自多亲棣萼，谁敢问山陵。学业醇儒富，辞华哲匠能。笔飞鸾耸立，章罢凤鶱腾。精理通谈笑，忘形向友朋。寸长堪缱绻，一诺岂骄矜。已忝归曹植，何知对李膺。招要恩屡至，崇重力难胜。披雾初欢夕，高秋爽气澄。尊罍临极浦，凫雁宿张灯。花月穷游宴，炎天避郁蒸。研寒金井水，檐动玉壶冰。瓢饮唯三径，岩栖在百层。且持蠡测海，况挹酒如渑。鸿宝宁全秘，丹梯庶可凌。淮王门有客，终不愧孙登。"}
{"title": "归雁二首", "time": "唐代", "author": "杜甫", "themes": ["写鸟", "抒情", "愁绪", "思乡"], "content": "万里衡阳雁，今年又北归。双双瞻客上，一一背人飞。云里相呼疾，沙边自宿稀。系书元浪语，愁寂故山薇。欲雪违胡地，先花别楚云。却过清渭影，高起洞庭群。塞北春阴暮，江南日色曛。伤弓流落羽，行断不堪闻。"}
{"title": "听弹琴", "time": "唐代", "author": "刘长卿", "themes": ["唐诗三百首", "音乐", "抒情"], "content": "泠泠七弦上，静听松风寒。(七弦一作：七丝)古调虽自爱，今人多不弹。"}
{"title": "书情寄上苏州韦使君兼呈吴县李明府", "time": "唐代", "author": "崔峒", "themes": ["抒情", "愁绪"], "content": "数年湖上谢浮名，竹杖纱巾遂性情。云外有时逢寺宿，日西无事傍江行。陶潜县里看花发，庾亮楼中对月明。谁念献书来万里，君王深在九重城。"}
{"title": "秦中感秋寄远上人 / 秦中寄远上人", "time": "唐代", "author": "孟浩然", "themes": ["唐诗三百首", "抒情"], "content": "一丘常欲卧，三径苦无资。北土非吾愿，东林怀我师。黄金燃桂尽，壮志逐年衰。日夕凉风至，闻蝉但益悲。"}
{"title": "岁暮归南山 / 归故园作 / 归终南山", "time": "唐代", "author": "孟浩然", "themes": ["唐诗三百首", "抒情"], "content": "北阙休上书，南山归敝庐。不才明主弃，多病故人疏。白发催年老，青阳逼岁除。永怀愁不寐，松月夜窗虚。"}
{"title": "自洛之越", "time": "唐代", "author": "孟浩然", "themes": ["抒情"], "content": "遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。"}
{"title": "飞龙引二首·其二", "time": "唐代", "author": "李白", "themes": ["神话", "抒情"], "content": ""}
{"title": "日出行 / 日出入行", "time": "唐代", "author": "李白", "themes": ["叙事", "抒情"], "content": "日出东方隈，似从地底来。历天又复入西海，六龙所舍安在哉？其始与终古不息，人非元气，安得与之久徘徊？草不谢荣于春风，木不怨落于秋天。谁挥鞭策驱四运？万物兴歇皆自然。羲和！羲和！汝奚汩没于荒淫之波？鲁阳何德，驻景挥戈？逆道违天，矫诬实多。吾将囊括大块，浩然与溟涬同科！"}
{"title": "白头吟", "time": "唐代", "author": "李白", "themes": ["女子", "抒情"], "content": "锦水东北流，波荡双鸳鸯。雄巢汉宫树，雌弄秦草芳。宁同万死碎绮翼，不忍云间两分张。此时阿娇正娇妒，独坐长门愁日暮。但愿君恩顾妾深，岂惜黄金买词赋。相如作赋得黄金，丈夫好新多异心。一朝将聘茂陵女，文君因赠白头吟。东流不作西归水，落花辞条羞故林。兔丝固无情，随风任倾倒。谁使女萝枝，而来强萦抱。两草犹一心，人心不如草。莫卷龙须席，从他生网丝。且留琥珀枕，或有梦来时。覆水再收岂满杯，弃妾已去难重回。古来得意不相负，只今惟见青陵台。"}
{"title": "遵大路", "time": "先秦", "author": null, "themes": ["诗经", "抒情"], "content": "遵大路兮，掺执子之祛兮，无我恶兮，不寁故也！遵大路兮，掺执子之手兮，无我丑兮，不寁好也！"}
{"title": "送友人入蜀", "time": "唐代", "author": "李白", "themes": ["送别", "山水", "抒情"], "content": "见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。"}
{"title": "九日登山", "time": "唐代", "author": "李白", "themes": ["抒情"], "content": "渊明归去来，不与世相逐。为无杯中物，遂偶本州牧。因招白衣人，笑酌黄花菊。我来不得意，虚过重阳时。题舆何俊发，遂结城南期。筑土按响山，俯临宛水湄。胡人叫玉笛，越女弹霜丝。自作英王胄，斯乐不可窥。赤鲤涌琴高，白龟道冯夷。灵仙如仿佛，奠酹遥相知。古来登高人，今复几人在？沧洲违宿诺，明日犹可待。连山似惊波，合沓出溟海。扬袂挥四座，酩酊安所知？齐歌送清扬，起舞乱参差。宾随落叶散，帽逐秋风吹。别后登此台，愿言长相思。"}
{"title": "古朗月行", "time": "唐代", "author": "李白", "themes": ["月亮", "抒情"], "content": "小时不识月，呼作白玉盘。又疑瑶台镜，飞在青云端。(青云一作：白云)仙人垂两足，桂树何团团。白兔捣药成，问言与谁餐？蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何？凄怆摧心肝。"}
{"title": "草虫", "time": "先秦", "author": null, "themes": ["诗经", "抒情", "思念"], "content": "喓喓草虫，趯趯阜螽。未见君子，忧心忡忡。亦既见止，亦既觏止，我心则降。陟彼南山，言采其蕨。未见君子，忧心惙惙。亦既见止，亦既觏止，我心则说。陟彼南山，言采其薇。未见君子，我心伤悲。亦既见止，亦既觏止，我心则夷。"}
{"title": "摽有梅", "time": "先秦", "author": null, "themes": ["诗经", "抒情", "民谣"], "content": "摽有梅，其实七兮。求我庶士，迨其吉兮。摽有梅，其实三兮。求我庶士，迨其今兮。摽有梅，顷筐塈之。求我庶士，迨其谓之。"}
{"title": "燕燕", "time": "先秦", "author": null, "themes": ["诗经", "送别", "抒情"], "content": "燕燕于飞，差池其羽。之子于归，远送于野。瞻望弗及，泣涕如雨。燕燕于飞，颉之颃之。之子于归，远于将之。瞻望弗及，伫立以泣。燕燕于飞，下上其音。之子于归，远送于南。瞻望弗及，实劳我心。仲氏任只，其心塞渊。终温且惠，淑慎其身。先君之思，以勖寡人。"}
{"title": "防有鹊巢", "time": "先秦", "author": null, "themes": ["诗经", "抒情"], "content": "防有鹊巢，邛有旨苕。谁侜予美？心焉忉忉。中唐有甓，邛有旨鷊。谁侜予美？心焉惕惕。"}
{"title": "渡中江望石城泣下", "time": "五代", "author": "李煜", "themes": ["抒情", "伤怀"], "content": "江南江北旧家乡，三十年来梦一场。吴苑宫闱今冷落；广陵台殿已荒凉。云笼远岫愁千片，雨打归舟泪万行。兄弟四人三百口，不堪闲坐细思量。"}
{"title": "杂曲歌辞·浪淘沙", "time": "唐代", "author": "刘禹锡", "themes": ["抒情"], "content": "九曲黄河万里沙，浪淘风簸自天涯。如今直上银河去，同到牵牛织女家。洛水桥边春日斜，碧流轻浅见琼沙。无端陌上狂风急，惊起鸳鸯出浪花。汴水东流虎眼文，清淮晓色鸭头春。君看渡口淘沙处，渡却人间多少人。鹦鹉洲头浪飐沙，青楼春望日将斜。衔泥燕子争归舍，独自狂夫不忆家。濯锦江边两岸花，春风吹浪正淘沙。女郎剪下鸳鸯锦，将向中流匹晚霞。日照澄洲江雾开，淘金女伴满江隈。美人首饰侯王印，尽是沙中浪底来。八月涛声吼地来，头高数丈触山回。须臾却入海门去，卷起沙堆似雪堆。莫道谗言如浪深，莫言迁客似沙沉。千淘万漉虽辛苦，吹尽狂沙始到金。流水淘沙不暂停，前波未灭后波生。令人忽忆潇湘渚，回唱迎神三两声。"}
{"title": "经梧州", "time": "唐代", "author": "宋之问", "themes": ["抒情"], "content": "南国无霜霰，连年见物华。青林暗换叶，红蕊续开花。春去闻山鸟，秋来见海槎。流芳虽可悦，会自泣长沙。"}
{"title": "小明", "time": "先秦", "author": null, "themes": ["诗经", "抒情"], "content": "明明上天，照临下土。我征徂西，至于艽野。二月初吉，载离寒暑。心之忧矣，其毒大苦。念彼共人，涕零如雨。岂不怀归？畏此罪罟！昔我往矣，日月方除。曷云其还？岁聿云莫。念我独兮，我事孔庶。心之忧矣，惮我不暇。念彼共人，眷眷怀顾！岂不怀归？畏此谴怒。昔我往矣，日月方奥。曷云其还？政事愈蹙。岁聿云莫，采萧获菽。心之忧矣，自诒伊戚。念彼共人，兴言出宿。岂不怀归？畏此反覆。嗟尔君子，无恒安处。靖共尔位，正直是与。神之听之，式穀以女。嗟尔君子，无恒安息。靖共尔位，好是正直。神之听之，介尔景福。"}
{"title": "鸿雁", "time": "先秦", "author": null, "themes": ["诗经", "写鸟", "抒情"], "content": "鸿雁于飞，肃肃其羽。之子于征，劬劳于野。爰及矜人，哀此鳏寡。鸿雁于飞，集于中泽。之子于垣，百堵皆作。虽则劬劳，其究安宅？鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。"}
{"title": "鹤鸣", "time": "先秦", "author": null, "themes": ["诗经", "写鸟", "抒情"], "content": "鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。它山之石，可以为错。鹤鸣于九皋，声闻于天。鱼在于渚，或潜在渊。乐彼之园，爰有树檀，其下维榖。它山之石，可以攻玉。"}
{"title": "祈父", "time": "先秦", "author": null, "themes": ["诗经", "抒情"], "content": "祈父，予王之爪牙。胡转予于恤，靡所止居？祈父，予王之爪士。胡转予于恤，靡所厎止？祈父，亶不聪。胡转予于恤？有母之尸饔。"}
{"title": "小雅·黄鸟", "time": "先秦", "author": null, "themes": ["诗经", "写鸟", "抒情"], "content": "黄鸟黄鸟，无集于穀，无啄我粟。此邦之人，不我肯穀。言旋言归，复我邦族。黄鸟黄鸟，无集于桑，无啄我粱。此邦之人，不可与明。言旋言归，复我诸兄。黄鸟黄鸟，无集于栩，无啄我黍。此邦之人，不可与处。言旋言归，复我诸父。"}
{"title": "东山", "time": "先秦", "author": null, "themes": ["诗经", "抒情", "思念"], "content": "我徂东山，慆慆不归。我来自东，零雨其濛。我东曰归，我心西悲。制彼裳衣，勿士行枚。蜎々者蠋，烝在桑野。敦彼独宿，亦在车下。我徂东山，慆慆不归。我来自东，零雨其濛。果臝之实，亦施于宇。伊威在室，蠨蛸在户。町畽鹿场，熠耀宵行。不可畏也，伊可怀也。我徂东山，慆慆不归。我来自东，零雨其濛。鹳鸣于垤，妇叹于室。洒扫穹窒，我征聿至。有敦瓜苦，烝在栗薪。自我不见，于今三年。我徂东山，慆慆不归。我来自东，零雨其濛。仓庚于飞，熠耀其羽。之子于归，皇驳其马。亲结其缡，九十其仪。其新孔嘉，其旧如之何？"}
{"title": "正月", "time": "先秦", "author": null, "themes": ["诗经", "抒情"], "content": "正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。父母生我，胡俾我瘉？不自我先，不自我后。好言自口，莠言自口。忧心愈愈，是以有侮。忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！终其永怀，又窘阴雨。其车既载，乃弃尔辅。载输尔载，将伯助予！无弃尔辅，员于尔辐。屡顾尔仆，不输尔载。终逾绝险，曾是不意。鱼在于沼，亦匪克乐。潜虽伏矣，亦孔之炤。忧心惨惨，念国之为虐！彼有旨酒，又有嘉肴。洽比其邻，婚姻孔云。念我独兮，忧心殷殷。佌佌彼有屋，蔌蔌方有谷。民今之无禄，天夭是椓。哿矣富人，哀此惸独。"}
{"title": "汉江临泛 / 汉江临眺", "time": "唐代", "author": "王维", "themes": ["唐诗三百首", "山水", "抒情"], "content": "楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。"}
{"title": "蜀道后期", "time": "唐代", "author": "张说", "themes": ["抒情"], "content": "客心争日月，来往预期程。秋风不相待，先至洛阳城。"}
{"title": "越谣歌", "time": "两汉", "author": null, "themes": ["抒情", "友谊"], "content": "君乘车，我戴笠，他日相逢下车揖；君担簦，我跨马，他日相逢为君下。"}
{"title": "送剑与傅岩叟", "time": "宋代", "author": "辛弃疾", "themes": ["抒情", "感慨", "壮志未酬"], "content": "镆邪三尺照人寒，且挂空斋作琴伴。试与挑灯子细看。未须携去斩楼兰。"}
{"title": "菩萨蛮·夜来皓月才当午", "time": "唐代", "author": "温庭筠", "themes": ["女子", "相思", "抒情", "愁绪"], "content": "夜来皓月才当午，重帘悄悄无人语。深处麝烟长，卧时留薄妆。当年还自惜，往事那堪忆。花露月明残，锦衾知晓寒。"}
{"title": "菩萨蛮·雨晴夜合玲珑日", "time": "唐代", "author": "温庭筠", "themes": ["思人", "相思", "抒情", "孤寂", "哀愁"], "content": "雨晴夜合玲珑日，万枝香袅红丝拂。闲梦忆金堂，满庭萱草长。绣帘垂箓簌，眉黛远山绿。春水渡溪桥，凭栏魂欲销。"}
{"title": "清平乐·洛阳愁绝", "time": "唐代", "author": "温庭筠", "themes": ["惜别", "抒情", "愁苦"], "content": "洛阳愁绝，杨柳花飘雪。终日行人恣攀折，桥下水流呜咽。上马争劝离觞，南浦莺声断肠。愁杀平原年少，回首挥泪千行。"}
{"title": "就义诗", "time": "明代", "author": "杨继盛", "themes": ["古诗三百首", "爱国"], "content": "浩气还太虚，丹心照千古。生平未报国，留作忠魂补。"}
{"title": "岳忠武王祠", "time": "明代", "author": "于谦", "themes": ["爱国"], "content": "匹马南来渡浙河，汴城宫阙远嵯峨。中兴诸将谁降敌，负国奸臣主议和。黄叶古祠寒雨积，清山荒冢白云多。(“清山”一作“青山”)如何一别朱仙镇，不见将军奏凯歌。"}
{"title": "塞下曲二首·其二", "time": "唐代", "author": "王涯", "themes": ["边塞", "赞美", "写人", "爱国"], "content": "年少辞家从冠军，金鞍宝剑去邀勋。不知马骨伤寒水，惟见龙城起暮云。"}
{"title": "金陵后观棋绝句六首·选一", "time": "清代", "author": "钱谦益", "themes": ["爱国", "思乡"], "content": "寂寞枯枰响泬寥，秦淮秋老咽寒潮。白头灯影凉宵里，一局残棋见六朝。"}
{"title": "登雨花台", "time": "明代", "author": "魏禧", "themes": ["抒情", "爱国"], "content": "生平四十老柴荆，此日麻鞋拜故京。谁使山河全破碎？可堪翦伐到园陵！牛羊践履多新草，冠盖雍容半旧卿。歌泣不成天已暮，悲风日夜起江生。"}
{"title": "哀郢", "time": "先秦", "author": "屈原", "themes": ["叙事", "抒情", "爱国"], "content": "皇天之不纯命兮，何百姓之震愆。民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之朝吾以行。发郢都而去闾兮，怊荒忽之焉极。楫齐杨以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所蹠。顺风波以从流兮，焉洋洋而为客。凌阳侯之泛滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵魂之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如。曾不知夏之为丘兮，孰两东门之可芜。心不怡之长久兮，忧与愁其相接。惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而难持。忠湛湛而愿进兮，妒被离而障之。尧舜之抗行兮，瞭杳杳而薄天。众谗人之嫉妒兮，被以不慈之伪名。憎愠惀之修美兮，好夫人之慷慨。众踥蹀而日进兮，美超远而逾迈。乱曰：曼余目以流观兮，冀一反之何时。鸟飞反故乡兮，狐死必首丘。信非吾罪而弃逐兮，何日夜而忘之。"}
{"title": "韬铃深处", "time": "明代", "author": "戚继光", "themes": ["爱国"], "content": "小筑暂高枕，忧时旧有盟。呼樽来揖客，挥麈坐谈兵。云护牙签满，星含宝剑横。封侯非我意，但愿海波平。"}
{"title": "子夜歌·人生愁恨何能免", "time": "五代", "author": "李煜", "themes": ["爱国"], "content": "人生愁恨何能免，销魂独我情何限！故国梦重归，觉来双泪垂。高楼谁与上？长记秋晴望。往事已成空，还如一梦中。"}
{"title": "对酒", "time": "清代", "author": "秋瑾", "themes": ["古诗三百首", "爱国"], "content": "不惜千金买宝刀，貂裘换酒也堪豪。一腔热血勤珍重，洒去犹能化碧涛。"}
{"title": "和端午", "time": "宋代", "author": "张耒", "themes": ["端午节", "怀人", "爱国"], "content": "竞渡深悲千载冤，忠魂一去讵能还。国亡身殒今何有，只留离骚在世间。"}
{"title": "贺新郎·吴江", "time": "宋代", "author": "蒋捷", "themes": ["爱国"], "content": "浪涌孤亭起。是当年、蓬莱顶上，海风飘坠。帝遣江神长守护，八柱蛟龙缠尾。斗吐出、寒烟寒雨。昨夜鲸翻坤轴动，卷雕翚、掷向虚空里。但留得，绛虹住。五湖有客扁舟舣。怕群仙、重游到此，翠旌难驻。手拍阑干呼白鹭，为我殷勤寄语。奈鹭也、惊飞沙渚。星月一天云万壑，览茫茫、宇宙知何处。鼓双楫，浩歌去。"}
{"title": "蝶恋花·桐叶晨飘蛩夜语", "time": "宋代", "author": "陆游", "themes": ["爱国", "怀念"], "content": "桐叶晨飘蛩夜语。旅思秋光，黯黯长安路。忽记横戈盘马处。散关清渭应如故。江海轻舟今已具。一卷兵书，叹息无人付。早信此生终不遇。当年悔草长杨赋。"}
{"title": "卜算子·旅雁向南飞", "time": "宋代", "author": "朱敦儒", "themes": ["爱国", "人民"], "content": "旅雁向南飞，风雨群初失。饥渴辛勤两翅垂，独下寒汀立。鸥鹭苦难亲，矰缴忧相逼。云海茫茫无处归，谁听哀鸣急。"}
{"title": "送浑将军出塞", "time": "唐代", "author": "高适", "themes": ["送别", "写人", "爱国"], "content": "将军族贵兵且强，汉家已是浑邪王。子孙相承在朝野，至今部曲燕支下。控弦尽用阴山儿，登阵常骑大宛马。银鞍玉勒绣蝥弧，每逐嫖姚破骨都。李广从来先将士，卫青未肯学孙吴。传有沙场千万骑，昨日边庭羽书至。城头画角三四声，匣里宝刀昼夜鸣。意气能甘万里去，辛勤判作一年行。黄云白草无前后，朝建旌旄夕刁斗。塞下应多侠少年，关西不见春杨柳。从军借问所从谁，击剑酣歌当此时。远别无轻绕朝策，平戎早寄仲宣诗。"}
{"title": "在水军宴赠幕府诸侍御", "time": "唐代", "author": "李白", "themes": ["叙事", "爱国"], "content": "月化五白龙，翻飞凌九天。胡沙惊北海，电扫洛阳川。虏箭雨宫阙，皇舆成播迁。英王受庙略，秉钺清南边。云旗卷海雪，金戟罗江烟。聚散百万人，弛张在一贤。霜台降群彦，水国奉戎旃。绣服开宴语，天人借楼船。如登黄金台，遥谒紫霞仙。卷身编蓬下，冥机四十年。宁知草间人，腰下有龙泉。浮云在一决，誓欲清幽燕。愿与四座公，静谈金匮篇。齐心戴朝恩，不惜微躯捐。所冀旄头灭，功成追鲁连。"}
{"title": "江亭", "time": "唐代", "author": "杜甫", "themes": ["暮春", "爱国"], "content": "坦腹江亭暖，长吟野望时。水流心不竞，云在意俱迟。寂寂春将晚，欣欣物自私。江东犹苦战，回首一颦眉。"}
{"title": "小园赋", "time": "南北朝", "author": "庾信", "themes": ["爱国"], "content": "若夫一枝之上，巢夫得安巢之所；一壶之中，壶公有容身之地。况乎管宁藜床，虽穿而可座；嵇康锻灶，既煙而堪眠。岂必连洞房，南阳樊重之第；绿青锁，西汉王根之宅。余有数亩弊庐，寂寞人外，聊以拟伏腊，聊以避风雨。虽复晏婴近市，不求朝夕之利；潘岳面城，且适闲居之乐。况乃黄鹤戒露，非有意于轮轩；爰居避风，本无情于钟鼓。陆机则兄弟同居，韩康则舅甥不别，蜗角蚊睫，又足相容者也。(连洞房一作：连闼洞房)尔乃窟室徘徊，聊同凿坯。桐间露落，柳下风来。琴号珠柱，书名玉杯。有棠梨而无馆，足酸枣而无台。犹得敧侧八九丈，纵横数十步，榆柳三两行，梨桃百余树。拔蒙密兮见窗，行敧斜兮得路。蝉有翳兮不惊，雉无罗兮何惧！草树混淆，枝格相交。山为篑覆，地有堂坳。藏狸并窟，乳鹊重巢。连珠细茵，长柄寒匏。可以疗饥，可以栖迟，崎岖兮狭室，穿漏兮茅茨。檐直倚而妨帽，户平行而碍眉。坐帐无鹤，支床有龟。鸟多闲暇，花随四时。心则历陵枯木，发则睢阳乱丝。非夏日而可畏，异秋天而可悲。一寸二寸之鱼，三杆两杆之竹。云气荫于丛著，金精养于秋菊。枣酸梨酢，桃榹李薁。落叶半床，狂花满屋。名为野人之家，是谓愚公之谷。试偃息于茂林，乃久羡于抽簪。虽无门而长闭，实无水而恒沉。三春负锄相识，五月披裘见寻。问葛洪之药性，访京房之卜林。草无忘忧之意，花无长乐之心。鸟何事而逐酒？鱼何情而听琴？加以寒暑异令，乖违德性。崔駰以不乐损年，吴质以长愁养病。镇宅神以霾石，厌山精而照镜。屡动庄舄之吟，几行魏颗之命。薄晚闲闺，老幼相携；蓬头王霸之子，椎髻梁鸿之妻。燋麦两瓮，寒菜一畦。风骚骚而树急，天惨惨而云低。聚空仓而崔嗓，惊懒妇而蝉嘶。昔草滥于吹嘘，籍文言之庆余。门有通德，家承赐书。或陪玄武之观，时参凤凰之墟。观受厘于宣室，赋长杨于直庐。遂乃山崩川竭，冰碎瓦裂，大盗潜移，长离永灭。摧直辔于三危，碎平途于九折。荆轲有寒水之悲，苏武有秋风之别。关山则风月凄怆，陇水则肝肠寸断。龟言此地之寒，鹤讶今年之雪。百灵兮倏忽，光华兮已晚。不雪雁门之踦，先念鸿陆之远。非淮海兮可变，非金丹兮能转。不暴骨于龙门，终低头于马坂。谅天造兮昧昧，嗟生民兮浑浑！"}
{"title": "残春旅舍", "time": "唐代", "author": "韩偓", "themes": ["回忆", "爱国"], "content": "旅舍残春宿雨晴，恍然心地忆咸京。树头蜂抱花须落，池面鱼吹柳絮行。禅伏诗魔归净域，酒冲愁阵出奇兵。两梁免被尘埃污，拂拭朝簪待眼明。"}
{"title": "沁园春·孤鹤归飞", "time": "宋代", "author": "陆游", "themes": ["爱国"], "content": "孤鹤归飞，再过辽天，换尽旧人。念累累枯冢，茫茫梦境，王侯蝼蚁，毕竟成尘。载酒园林，寻花巷陌，当日何曾轻负春。流年改，叹围腰带剩，点鬓霜新。交亲散落如云。又岂料如今馀此身。幸眼明身健，茶甘饭软，非惟我老，更有人贫。躲尽危机，消残壮志，短艇湖中闲采莼。吾何恨，有渔翁共醉，溪友为邻。"}
{"title": "蝶恋花·月下醉书雨岩石浪", "time": "宋代", "author": "辛弃疾", "themes": ["抒怀", "爱国"], "content": "九畹芳菲兰佩好。空谷无人，自怨蛾眉巧。宝瑟泠泠千古调。朱丝弦断知音少。冉冉年华吾自老。水满汀洲，何处寻芳草。唤起湘累歌未了。石龙舞罢松风晓。"}
{"title": "念奴娇·炎精中否", "time": "宋代", "author": "黄中辅", "themes": ["爱国"], "content": "炎精中否，叹人材委靡，都无英物。胡马长驱三犯阙，谁作长城坚壁。万国奔腾，两宫幽陷，此恨何时雪。草庐三愿，岂无高卧贤杰。天意眷我中兴，吾皇神武，踵曾孙周发。河海封疆俱效顺，狂虏何劳灰灭。翠羽南巡，叩阍无路，徒有冲冠发。孤忠耿耿，剑铓冷浸秋月。"}
{"title": "寓居吴兴", "time": "宋代", "author": "曾几", "themes": ["爱国"], "content": "相对真成泣楚囚，遂无末策到神州。但知绕树如飞鹊，不解营巢似拙鸠。江北江南犹断绝，秋风秋雨敢淹留？低回又作荆州梦，落日孤云始欲愁。"}
{"title": "赠别", "time": "唐代", "author": "杜牧", "themes": ["唐诗三百首", "离别", "惜别"], "content": "多情却似总无情，唯觉樽前笑不成。蜡烛有心还惜别，替人垂泪到天明。"}
{"title": "菩萨蛮肺示问虑崂氡?xs=词", "time": "清代", "author": "纳兰性德", "themes": ["思乡", "离别"], "content": "问君何事轻离别，一年能几团圞月。杨柳乍如丝，故园春尽时。春归归不得，两桨松花隔。旧事逐寒朝，啼鹃恨未消。"}
{"title": "【双调】新水令　离别", "time": "元代", "author": "李致远", "themes": ["离别"], "content": "离鸾别凤又经年，一番春一番新怨。青琐畔，绣帏前，少个婵娟，酬不了少年愿。【雁儿落】常想西湖舣画船，北苑开春宴。一声金缕令，七换梁州遍。【德胜令】今日小亭轩，羞到杏花边。黯黯愁成阵，厌厌日胜年。嫣然，一笑春风面；无缘，灯前云髻偏。【雁儿落】春衫和泪穿，犹认伊针线。玉箫深夜品，多是君愁怨。【水仙子】别来几见月儿圆，每为嫦娥惜少年。画堂深隔断归来燕，玉钩闲帘未卷，一天情着个谁传？想一饷心间事，写一幅肠断篇，等一个孤雁回旋。【雁儿落】艳阳三月天，寿酒筵前劝。可怜张解元，不赴蟠桃宴。【挂玉钩】爱杀槎头缩项鳊，皆上金盘荐；笑杀池中并蒂莲，未许东风见。援紫毫，磨端砚。屈曲银钩，细草鸾笺。【尾】沉沉烟锁垂杨院，迟迟月上桃花扇。罗帕新词，聊寄情缘。唱道张京兆心专，周琼姬苦意坚。怕几阵东风吹落残花片，恁时绿暗红嫣，兀谁管春山翠眉浅。"}
{"title": "普天乐·浙江秋", "time": "元代", "author": "姚燧", "themes": ["离别"], "content": "浙江秋，吴山夜。愁随潮去，恨与山叠。寒雁来，芙蓉谢。冷雨青灯读书舍，怕离别又早离别。今宵醉也，明朝去也，宁奈些些。"}
{"title": "四块玉·别情", "time": "元代", "author": "关汉卿", "themes": ["离别", "相思"], "content": "自送别，心难舍，一点相思几时绝？凭阑袖拂杨花雪。溪又斜，山又遮，人去也！"}
{"title": "荔枝香近·送人游南徐", "time": "宋代", "author": "吴文英", "themes": ["离别", "思念"], "content": "锦带吴钩，征思横雁水。夜吟敲落霜红，船傍枫桥系。相思不管年华，唤酒吴娃市。因话、驻马新堤步秋绮。淮楚尾。暮云送、人千里。细雨南楼，香密锦温曾醉。花谷依然，秀靥偷春小桃李。为语梦窗憔悴。"}
{"title": "解蹀躞·醉云又兼醒雨", "time": "宋代", "author": "吴文英", "themes": ["离别", "相思"], "content": "醉云又兼醒雨，楚梦时来往。倦蜂刚著梨花、惹游荡。还作一段相思，冷波叶舞愁红，送人双桨。暗凝想。情共天涯秋黯，朱桥锁深巷。会稀投得轻分、顿惆怅。此去幽曲谁来，可怜残照西风，半妆楼上。"}
{"title": "沁园春·送李御带珙", "time": "宋代", "author": "李曾伯", "themes": ["离别", "友人", "惆怅"], "content": "水北洛南，未尝无人，不同者时。赖交情兰臭，绸缪相好；宦情云薄，得失何知？夜观论兵，春原吊古，慷慨事功千载期。萧如也，料行囊如水，只有新诗。归兮，归去来兮，我亦办征帆非晚归。正姑苏台畔，米廉酒好；吴松江上，莼嫩鱼肥。我住孤村，相连一水，载月不妨时过之。长亭路，又何须回首，折柳依依。"}
{"title": "八归·湘中送胡德华", "time": "宋代", "author": "姜夔", "themes": ["离别", "惜别"], "content": "芳莲坠粉，疏桐吹绿，庭院暗雨乍歇。无端抱影销魂处，还见篠墙萤暗，藓阶蛩切。送客重寻西去路，问水面琵琶谁拨？最可惜、一片江山，总付与啼鴂。长恨相从未款，而今何事，又对西风离别？渚寒烟淡，棹移人远，飘渺行舟如叶。想文君望久，倚竹愁生步罗袜。归来后，翠尊双饮，下了珠帘，玲珑闲看月。"}
{"title": "柳梢青·送卢梅坡", "time": "宋代", "author": "刘过", "themes": ["离别", "思念"], "content": "泛菊杯深，吹梅角远，同在京城。聚散匆匆，云边孤雁，水上浮萍。教人怎不伤情。觉几度、魂飞梦惊。后夜相思，尘随马去，月逐舟行。"}
{"title": "鹊桥仙·送粉卿行", "time": "宋代", "author": "辛弃疾", "themes": ["离别", "思念"], "content": "轿儿排了，担儿装了，杜宇一声催起。从今一步一回头，怎睚得、一千余里。旧时行处，旧时歌处，空有燕泥香坠。莫嫌白发不思量，也须有、思量去里。"}
{"title": "清平乐·春宵睡重", "time": "宋代", "author": "辛弃疾", "themes": ["离别", "爱情"], "content": "春宵睡重，梦里还相送。枕畔起寻双玉凤，半日才知是梦。一从卖翠人还，又无音信经年。却把泪来作水，流也流到伊边。"}
{"title": "水调歌头·我饮不须劝", "time": "宋代", "author": "辛弃疾", "themes": ["离别", "讽刺"], "content": "我饮不须劝，正怕酒樽空。别离亦复何恨？此别恨匆匆。头上貂蝉贵客，苑外麒麟高冢，人世竟谁雄？一笑出门去，千里落花风。孙刘辈，能使我，不为公。余发种种如是，此事付渠侬。但觉平生湖海，除了醉吟风月，此外百无功。毫发皆帝力，更乞鉴湖东。"}
{"title": "一剪梅·唱到阳关第四声", "time": "宋代", "author": "刘仙伦", "themes": ["离别"], "content": "唱到阳关第四声。香带轻分。罗带轻分。杏花时节雨纷纷。山绕孤村。水绕孤村。更没心情共酒尊。春衫香满，空有啼痕。一般离思两销魂。马上黄昏。楼上黄昏。"}
{"title": "菩萨蛮·子规啼破城楼月", "time": "宋代", "author": "李师中", "themes": ["离别", "惜别"], "content": "子规啼破城楼月，画船晓载笙歌发。两岸荔枝红，万家烟雨中。佳人相对泣，泪下罗衣湿。从此信音稀，岭南无雁飞。"}
{"title": "忆秦娥·与君别", "time": "宋代", "author": "房舜卿", "themes": ["宋词三百首", "离别", "惆怅"], "content": "与君别。相思一夜梅花发。梅花发。凄凉南浦，断桥斜月。盈盈微步凌波袜。东风笑倚天涯阔。天涯阔。一声羌管，暮云愁绝。"}
{"title": "青玉案·丝槐烟柳长亭路", "time": "宋代", "author": "惠洪", "themes": ["离别", "相思"], "content": "丝槐烟柳长亭路，恨取次、分离去。日永如年愁难度。高城回首，暮云遮尽，目断人何处？解鞍旅舍天将暮，暗忆叮咛千万句。一寸柔肠情几许？薄衾孤枕，梦回人静，彻晓潇潇雨。"}
{"title": "沁园春·送翁宾旸游鄂渚", "time": "宋代", "author": "吴文英", "themes": ["离别"], "content": "情如之何，暮涂为客，忍堪送君。便江湖天远，中宵同月，关河秋近。何日清尘。玉尘生风，貂裘明雪，幕府英雄今几人。行须早，料刚肠肯殢，泪眼离颦。平生秀句清尊。到帐动风开自有神。听夜鸣黄鹤，楼高百尺，朝驰白马，笔扫千军。贾傅才高，岳家军在，好勒燕然石上文。松江上，念故人老矣，甘卧闲云。"}
{"title": "风入松·为友人放琴客赋", "time": "宋代", "author": "吴文英", "themes": ["爱情", "离别"], "content": "春风吴柳几番黄。欢事小蛮窗。梅花正结双头梦，被玉龙、吹散幽香。昨夜灯前歌黛，今朝陌上啼妆。最怜无侣伴雏莺。桃叶已春江。曲屏先暖鸳衾惯，夜寒深、都是思量。莫道蓝桥路远，行云中隔幽坊。"}
{"title": "风入松·桂", "time": "宋代", "author": "吴文英", "themes": ["离别"], "content": "兰舟高荡涨波凉。愁被矮桥妨。暮烟疏雨西园路，误秋娘、浅约宫黄。还泊邮亭唤酒，旧曾送客斜阳。蝉声空曳别枝长。似曲不成商。御罗屏底翻歌扇，忆西湖、临水开窗。和醉重寻幽梦，残衾已断熏香。"}
{"title": "独漉篇", "time": "唐代", "author": "李白", "themes": ["爱国"], "content": "独漉水中泥，水浊不见月。不见月尚可，水深行人没。越鸟从南来，胡鹰亦北渡。我欲弯弓向天射，惜其中道失归路。落叶别树，飘零随风。客无所托，悲与此同。罗帏舒卷，似有人开。明月直入，无心可猜。雄剑挂壁，时时龙鸣。不断犀象，绣涩苔生。国耻未雪，何由成名。神鹰梦泽，不顾鸱鸢。为君一击，鹏抟九天。"}
{"title": "载驰", "time": "先秦", "author": null, "themes": ["诗经", "爱国"], "content": "载驰载驱，归唁卫侯。驱马悠悠，言至于漕。大夫跋涉，我心则忧。既不我嘉，不能旋反。视尔不臧，我思不远。既不我嘉，不能旋济？视尔不臧，我思不閟。陟彼阿丘，言采其蝱。女子善怀，亦各有行。许人尤之，众稚且狂。我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。"}
{"title": "小旻", "time": "先秦", "author": null, "themes": ["诗经", "爱国"], "content": "旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。不敢暴虎，不敢冯河。人知其一，莫知其他。战战兢兢，如临深渊，如履薄冰。"}
{"title": "柏舟", "time": "先秦", "author": null, "themes": ["诗经", "爱国"], "content": "泛彼柏舟，亦泛其流。耿耿不寐，如有隐忧。微我无酒，以敖以游。我心匪鉴，不可以茹。亦有兄弟，不可以据。薄言往愬，逢彼之怒。我心匪石，不可转也。我心匪席，不可卷也。威仪棣棣，不可选也。忧心悄悄，愠于群小。觏闵既多，受侮不少。静言思之，寤辟有摽。日居月诸，胡迭而微？心之忧矣，如匪浣衣。静言思之，不能奋飞。"}
{"title": "秦风·无衣", "time": "先秦", "author": null, "themes": ["诗经", "赞美", "爱国"], "content": "岂曰无衣？与子同袍。王于兴师，修我戈矛。与子同仇！岂曰无衣？与子同泽。王于兴师，修我矛戟。与子偕作！岂曰无衣？与子同裳。王于兴师，修我甲兵。与子偕行！"}
{"title": "送李判官赴东江", "time": "唐代", "author": "王维", "themes": ["送别", "爱国", "励志"], "content": "闻道皇华使，方随皂盖臣。封章通左语，冠冕化文身。树色分扬子，潮声满富春。遥知辨璧吏，恩到泣珠人。"}
{"title": "左掖梨花", "time": "唐代", "author": "丘为", "themes": ["梨花", "爱国"], "content": "冷艳全欺雪，余香乍入衣。春风且莫定，吹向玉阶飞。"}
{"title": "曲江对酒", "time": "唐代", "author": "杜甫", "themes": ["爱国"], "content": "苑外江头坐不归，水精宫殿转霏微。桃花细逐杨花落，黄鸟时兼白鸟飞。纵饮久判人共弃，懒朝真与世相违。吏情更觉沧洲远，老大徒伤未拂衣。"}
{"title": "野老", "time": "唐代", "author": "杜甫", "themes": ["爱国"], "content": "野老篱前江岸回，柴门不正逐江开。渔人网集澄潭下，贾客船随返照来。长路关心悲剑阁，片云何意傍琴台。王师未报收东郡，城阙秋生画角哀。"}
{"title": "荆轲歌 / 渡易水歌", "time": "先秦", "author": null, "themes": ["古诗三百首", "爱国"], "content": "风萧萧兮易水寒，壮士一去兮不复还。(复还一作：复反)探虎穴兮入蛟宫，仰天呼气兮成白虹。(此句疑为后人补作)"}
{"title": "述国亡诗", "time": "五代", "author": "花蕊夫人", "themes": ["爱国"], "content": "君王城上竖降旗，妾在深宫那得知？十四万人齐解甲，更无一个是男儿！"}
{"title": "重有感", "time": "唐代", "author": "李商隐", "themes": ["爱国"], "content": "玉帐牙旗得上游，安危须共主君忧。窦融表已来关右，陶侃军宜次石头。岂有蛟龙愁失水，更无鹰隼与高秋！昼号夜哭兼幽显，早晚星关雪涕收？"}
{"title": "将赴吴兴登乐游原一绝", "time": "唐代", "author": "杜牧", "themes": ["唐诗三百首", "爱国"], "content": "清时有味是无能，闲爱孤云静爱僧。欲把一麾江海去，乐游原上望昭陵。"}
{"title": "少年行四首", "time": "唐代", "author": "令狐楚", "themes": ["爱国"], "content": "少小边州惯放狂，骣骑蕃马射黄羊。如今年老无筋力，犹倚营门数雁行。家本清河住五城，须凭弓箭得功名。等闲飞鞚秋原上，独向寒云试射声。弓背霞明剑照霜，秋风走马出咸阳。未收天子河湟地，不拟回头望故乡。霜满中庭月满楼，金樽玉柱对清秋。当年称意须行乐，不到天明不肯休。"}
{"title": "琴茶", "time": "唐代", "author": "白居易", "themes": ["生活", "爱国"], "content": "兀兀寄形群动内，陶陶任性一生间。自抛官后春多梦，不读书来老更闲。琴里知闻唯渌水，茶中故旧是蒙山。穷通行止常相伴，难道吾今无往还？"}
{"title": "哀江头", "time": "唐代", "author": "杜甫", "themes": ["唐诗三百首", "写水", "爱国", "伤怀"], "content": "少陵野老吞声哭，春日潜行曲江曲。江头宫殿锁千门，细柳新蒲为谁绿？忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一笑正坠双飞翼。明眸皓齿今何在？血污游魂归不得。清渭东流剑阁深，去住彼此无消息。人生有情泪沾臆，江水江花岂终极！黄昏胡骑尘满城，欲往城南望城北。"}
{"title": "好事近·秋晓上莲峰", "time": "宋代", "author": "陆游", "themes": ["爱国"], "content": "秋晓上莲峰，高蹑倚天青壁。谁与放翁为伴，有天坛轻策。铿然忽变赤龙飞，雷雨四山黑。谈笑做成丰岁，笑禅龛榔栗。"}
{"title": "满江红·丁未九月南渡泊舟仪真江口作", "time": "宋代", "author": "赵鼎", "themes": ["爱国"], "content": "惨结秋阴，西风送、霏霏雨湿。凄望眼、征鸿几字，暮投沙碛。试问乡关何处是，水云浩荡迷南北。但一抹、寒青有无中，遥山色。天涯路，江上客。肠欲断，头应白。空搔首兴叹，暮年离拆。须信道消忧除是酒，奈酒行有尽情无极。便挽取、长江入尊罍，浇胸臆。"}
{"title": "鹧鸪天·建康上元作", "time": "宋代", "author": "赵鼎", "themes": ["元宵节", "爱国"], "content": "客路那知岁序移。忽惊春到小桃枝。天涯海角悲凉地，记得当年全盛时。花弄影，月流辉。水精宫殿五云飞。分明一觉华胥梦，回首东风泪满衣。"}
{"title": "蝶恋花·上巳召亲族", "time": "宋代", "author": "李清照", "themes": ["爱国"], "content": "永夜恹恹欢意少。空梦长安，认取长安道。为报今年春色好，花光月影宜相照。随意杯盘虽草草。酒美梅酸，恰称人怀抱。醉里插花花莫笑，可怜春似人将老。"}
{"title": "苏武令·塞上风高", "time": "宋代", "author": "李纲", "themes": ["爱国"], "content": "塞上风高，渔阳秋早。惆怅翠华音杳。驿使空驰，征鸿归尽，不寄双龙消耗。念白衣、金殿除恩，归黄阁、未成图报。谁信我、致主丹衷，伤时多故，未作救民方召。调鼎为霖，登坛作将，燕然即须平扫。拥精兵十万，横行沙漠，奉迎天表。"}
{"title": "水龙吟·淮河舟中夜闻宫人琴声", "time": "宋代", "author": "汪元量", "themes": ["爱国", "伤感"], "content": "鼓鞞惊破霓裳，海棠亭北多风雨。歌阑酒罢，玉啼金泣，此行良苦。驼背模糊，马头匼匝，朝朝暮暮。自都门燕别，龙艘锦缆，空载得，春归去。目断东南半壁，怅长淮已非吾土。受降城下，草如霜白，凄凉酸楚。粉阵红围，夜深人静，谁宾谁主？对渔灯一点，羁愁一搦，谱琴中语。"}
{"title": "水调歌头·登多景楼", "time": "宋代", "author": "杨炎正", "themes": ["爱国", "抒怀"], "content": "寒眼乱空阔，客意不胜秋。强呼斗酒，发兴特上最高楼。舒卷江山图画，应答龙鱼悲啸，不暇顾诗愁。风露巧欺客，分冷入衣裘。忽醒然，成感慨，望神州。可怜报国无路，空白一分头。都把平生意气，只做如今憔悴，岁晚若为谋。此意仗江月，分付与沙鸥。"}
{"title": "生查子·题京口郡治尘表亭", "time": "宋代", "author": "辛弃疾", "themes": ["爱国", "抱负"], "content": "悠悠万世功，矻矻当年苦。鱼自入深渊，人自居平土。红日又西沈，白浪长东去。不是望金山，我自思量禹。"}
{"title": "上西平·送杜叔高", "time": "宋代", "author": "辛弃疾", "themes": ["送别", "爱国"], "content": "恨如新，新恨了，又重新。看天上、多少浮云。江南好景，落花时节又逢君。夜来风雨，春归似欲留人。尊如海，人如玉，诗如锦，笔如神。能几字、尽殷勤。江天日暮，何时重与细论文。绿杨阴里，听阳关、门掩黄昏。"}
{"title": "水调歌头·寿赵漕介庵", "time": "宋代", "author": "辛弃疾", "themes": ["爱国", "抱负"], "content": "千里渥洼种，名动帝王家。金銮当日奏草，落笔万龙蛇。带得无边春下，等待江山都老，教看鬓方鸦。莫管钱流地，且拟醉黄花。唤双成，歌弄玉，舞绿华。一觞为饮千岁，江海吸流霞。闻道清都帝所，要挽银河仙浪，西北洗胡沙。回首日边去，云里认飞车。"}
{"title": "即事", "time": "明代", "author": "夏完淳", "themes": ["古诗三百首", "爱国"], "content": "复楚情何极，亡秦气未平。雄风清角劲，落日大旗明。缟素酬家国，戈船决死生！胡笳千古恨，一片月临城。"}
{"title": "后秋兴之十三八首·其二", "time": "清代", "author": "钱谦益", "themes": ["爱国"], "content": "海角崖山一线斜，从今也不属中华。更无鱼腹捐躯地，况有龙涎泛海槎？望断关河非汉帜，吹残日月是胡笳。嫦娥老大无归处，独俺银轮哭桂花。"}
{"title": "满江红·代王夫人作", "time": "宋代", "author": "文天祥", "themes": ["爱国"], "content": "试问琵琶，胡沙外、怎生风色。最苦是、姚黄一朵，移根仙阙。王母欢阑琼宴罢，仙人泪满金盘侧。听行宫、半夜雨淋铃，声声歇。彩云散，香尘灭。铜驼恨，那堪说。想男儿慷慨，嚼穿龈血。回首昭阳离落日，伤心铜雀迎秋月。算妾身、不愿似天家，金瓯缺。"}
{"title": "金错刀行", "time": "宋代", "author": "陆游", "themes": ["古诗三百首", "爱国"], "content": "黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！"}
{"title": "贺新郎·寄丰真州", "time": "宋代", "author": "戴复古", "themes": ["爱国"], "content": "忆把金罍酒。叹别来、光阴荏苒，江湖宿留。世事不堪频着眼，赢得两眉长皱。但东望、故人翘首。木落山空天远大，送飞鸿、北去伤怀久。天下事，公知否。钱塘风月西湖柳。渡江来、百年机会，从前未有。唤起东山丘壑梦，莫惜风霜老手。要整顿、封疆如旧。早晚枢庭开幕府，是英雄、尽为公奔走。看金印，大如斗。"}
{"title": "沁园春·题潮阳张许二公庙", "time": "宋代", "author": "文天祥", "themes": ["赞美", "爱国"], "content": "为子死孝，为臣死忠，死又何妨。自光岳气分，士无全节；君臣义缺，谁负刚肠。骂贼睢阳，爱君许远，留取声名万古香。后来者，无二公之操，百炼之钢。人生翕歘云亡。好烈烈轰轰做一场。使当时卖国，甘心降虏，受人唾骂，安得流芳。古庙幽沉，仪容俨雅，枯木寒鸦几夕阳。邮亭下，有奸雄过此，仔细思量。"}
{"title": "柳梢青·岳阳楼", "time": "宋代", "author": "戴复古", "themes": ["宋词三百首", "抒怀", "爱国"], "content": "袖剑飞吟。洞庭青草，秋水深深。万顷波光，岳阳楼上，一快披襟。不须携酒登临。问有酒、何人共斟。变尽人间，君山一点，自古如今。"}
{"title": "少年行四首·其三", "time": "唐代", "author": "令狐楚", "themes": ["爱国"], "content": "弓背霞明剑照霜，秋风走马出咸阳。未收天子河湟地，不拟回头望故乡。"}
{"title": "念奴娇·送张明之赴京西幕", "time": "宋代", "author": "刘仙伦", "themes": ["送别", "爱国"], "content": "艅艎东下，望西江千里，苍茫烟水。试问襄州何处是，雉堞连云天际。叔子残碑，卧龙陈迹，遗恨斜阳里。后来人物，如君瑰伟能几。其肯为我来耶，河阳下士，正自强人意。勿谓时平无事也，便以言兵为讳。眼底山河，楼头鼓角，都是英雄泪。功名机会，要须问闲先备。"}
{"title": "院中独坐", "time": "元代", "author": "虞集", "themes": ["古诗三百首", "孤独", "思乡", "爱国"], "content": "何处它年寄此生，山中江上总关情。无端绕屋长松树，尽把风声作雨声。"}
{"title": "十一月四日风雨大作", "time": "宋代", "author": "陆游", "themes": ["古诗三百首", "初中古诗", "爱国"], "content": "风卷江湖雨暗村，四山声作海涛翻。溪柴火软蛮毡暖，我与狸奴不出门。僵卧孤村不自哀，尚思为国戍轮台。夜阑卧听风吹雨，铁马冰河入梦来。"}
{"title": "州桥", "time": "宋代", "author": "范成大", "themes": ["古诗三百首", "爱国"], "content": "州桥南北是天街，父老年年等驾回。忍泪失声询使者，\"几时真有六军来？\""}
{"title": "寄生草·饮", "time": "元代", "author": "白朴", "themes": ["爱国", "愁苦"], "content": "长醉后方何碍，不醒时有甚思。糟腌两个功名字，醅渰千古兴亡事，曲埋万丈虹霓志。不达时皆笑屈原非，但知音尽说陶潜是。"}
{"title": "黄海舟中日人索句并见日俄战争地图", "time": "清代", "author": "秋瑾", "themes": ["爱国"], "content": "万里乘云去复来，只身东海挟春雷。忍看图画移颜色，肯使江山付劫灰。浊酒不销忧国泪，救时应仗出群才。拼将十万头颅血，须把乾坤力挽回。"}
{"title": "狱中题壁", "time": "清代", "author": "谭嗣同", "themes": ["古诗三百首", "爱国"], "content": "望门投止思张俭，忍死须臾待杜根。我自横刀向天笑，去留肝胆两昆仑。(版本一)望门投趾怜张俭，直谏陈书愧杜根。手掷欧刀仰天笑，留将公罪后人论。(版本二)"}
{"title": "送石昌言使北引", "time": "宋代", "author": "苏洵", "themes": ["离别"], "content": "昌言举进士时，吾始数岁，未学也。忆与群儿戏先府君侧，昌言从旁取枣栗啖我；家居相近，又以亲戚故，甚狎。昌言举进士，日有名。吾后渐长，亦稍知读书，学句读、属对、声律，未成而废。昌言闻吾废学，虽不言，察其意，甚恨。后十余年，昌言及第第四人，守官四方，不相闻。吾日益壮大，乃能感悔，摧折复学。又数年，游京师，见昌言长安，相与劳问，如平生欢。出文十数首，昌言甚喜称善。吾晚学无师，虽日当文，中甚自惭；及闻昌言说，乃颇自喜。今十余年，又来京师，而昌言官两制，乃为天子出使万里外强悍不屈之虏庭，建大旆，从骑数百，送车千乘，出都门，意气慨然。自思为儿时，见昌言先府君旁，安知其至此？富贵不足怪，吾于昌言独有感也！大丈夫生不为将，得为使，折冲口舌之间足矣。往年彭任从富公使还，为我言曰：“既出境，宿驿亭。闻介马数万骑驰过，剑槊相摩，终夜有声，从者怛然失色。及明，视道上马迹，尚心掉不自禁。”凡虏所以夸耀中国者，多此类。中国之人不测也，故或至于震惧而失辞，以为夷狄笑。呜呼！何其不思之甚也！昔者奉春君使冒顿，壮士健马皆匿不见，是以有平城之役。今之匈奴，吾知其无能为也。孟子曰：“说大人则藐之。”况与夷狄！请以为赠。"}
{"title": "送姬仲实隐士北还", "time": "元代", "author": "王恽", "themes": ["离别"], "content": "纷纷末术例从谀，邂逅淇南论有馀。贾传自怜多感慨，东门何意泥孤虚。雨连宾馆留三宿，天遣幽怀为一抒。觉我胸中闻未有，九峰新说历家书。"}
{"title": "送陆务观福建提仓", "time": "宋代", "author": "韩元吉", "themes": ["离别", "感慨"], "content": "觥船相对百分空，京口追随似梦中。落纸云烟君似旧，盈巾霜雪我成翁。春来茗叶还争白，腊尽梅梢尽放红。领略溪山须妙语，小迂旌节上凌风。"}
{"title": "送人归京师", "time": "宋代", "author": "陈与义", "themes": ["离别", "抒怀"], "content": "门外子规啼未休，山村落日梦悠悠。故园便是无兵马，犹有归时一段愁。"}
{"title": "凤凰台上忆吹箫·寸寸微云", "time": "清代", "author": "贺双卿", "themes": ["离别", "伤怀"], "content": "寸寸微云，丝丝残照，有无明灭难消。正断魂魂断，闪闪摇摇。望望山山水水，人去去，隐隐迢迢。从今后，酸酸楚楚，只似今宵。青遥。问天不应，看小小双卿，袅袅无聊。更见谁谁见，谁痛花娇？谁望欢欢喜喜，偷素粉，写写描描？谁还管，生生世世，夜夜朝朝。"}
{"title": "青衫湿遍·悼亡", "time": "清代", "author": "纳兰性德", "themes": ["离别", "哀愁"], "content": "青衫湿遍，凭伊慰我，忍便相忘。半月前头扶病，剪刀声、犹在银釭。忆生来、小胆怯空房。到而今，独伴梨花影，冷冥冥、尽意凄凉。愿指魂兮识路，教寻梦也回廊。咫尺玉钩斜路，一般消受，蔓草残阳。判把长眠滴醒，和清泪、搅入椒浆。怕幽泉、还为我神伤。道书生簿命宜将息，再休耽、怨粉愁香。料得重圆密誓，难禁寸裂柔肠。"}
{"title": "醉中留别永叔子履", "time": "宋代", "author": "梅尧臣", "themes": ["离别", "友人", "抒怀", "孤寂"], "content": "新霜未落汴水浅，轻舸惟恐东下迟。遶城假得老病马，一步一跛饮人疲。到君官舍欲取别，君惜我去频增嘻。便步髯奴呼子履，又令开席罗酒卮。逡巡陈子果亦至，共坐小室聊伸眉。烹鸡庖兔下筹美，盘实飣餖栗与梨。萧萧细雨作寒色，厌厌尽醉安可辞。门前有客莫许报，我方剧饮冠帻欹。文章或论到渊奥，轻重曾不遗毫厘。间以辨谑每绝倒，岂顾明日无晨炊。六街禁夜犹未去，童仆窃讶吾侪痴。谈兵究弊又何益，万口不谓儒者知。酒酣耳热试发泄，二子尚乃惊我为。露才扬己古来恶，卷舌噤口南方驰。江湖秋老鳜鲈熟，归奉甘旨诚其宜。但愿音尘寄鸟翼，慎勿却效儿女悲。"}
{"title": "颍亭留别", "time": "元代", "author": "元好问", "themes": ["离别", "感慨", "伤怀"], "content": "故人重分携，临流驻归驾。乾坤展清眺，万景若相借。北风三日雪，太素秉元化。九山郁峥嵘，了不受陵跨。寒波淡淡起，白鸟悠悠下。怀归人自急，物态本闲暇。壶觞负吟啸，尘土足悲咤。回首亭中人，平林淡如画。"}
{"title": "别范安成", "time": "南北朝", "author": "沈约", "themes": ["友人", "离别"], "content": ""}
{"title": "临江仙·送光州曾使君", "time": "宋代", "author": "周紫芝", "themes": ["离别", "惜别", "友人"], "content": "记得武陵相见日，六年往事堪惊。回头双鬓已星星。谁知江上酒，还与故人倾。铁马红旗寒日暮，使君犹寄边城。只愁飞诏下青冥。不应霜塞晚，横槊看诗成。"}
{"title": "生查子·坠雨已辞云", "time": "宋代", "author": "晏几道", "themes": ["离别", "相思"], "content": "坠雨已辞云，流水难归浦。遗恨几时休，心抵秋莲苦。忍泪不能歌，试托哀弦语。弦语愿相逢，知有相逢否。"}
{"title": "淮上与友人别", "time": "唐代", "author": "郑谷", "themes": ["柳树", "离别"], "content": "扬子江头杨柳春，杨花愁杀渡江人。数声风笛离亭晚，君向潇湘我向秦。"}
{"title": "宣城送刘副使入秦", "time": "唐代", "author": "李白", "themes": ["离别", "赞美", "写人"], "content": "君即刘越石，雄豪冠当时。凄清横吹曲，慷慨扶风词。虎啸俟腾跃，鸡鸣遭乱离。千金市骏马，万里逐王师。结交楼烦将，侍从羽林儿。统兵捍吴越，豺虎不敢窥。大勋竟莫叙，已过秋风吹。秉钺有季公，凛然负英姿。寄深且戎幕，望重必台司。感激一然诺，纵横两无疑。伏奏归北阙，鸣驺忽西驰。列将咸出祖，英僚惜分离。斗酒满四筵，歌啸宛溪湄。君携东山妓，我咏北门诗。贵贱交不易，恐伤中园葵。昔赠紫骝驹，今倾白玉卮。同欢万斛酒，未足解相思。此别又千里，秦吴渺天涯。月明关山苦，水剧陇头悲。借问几时还，春风入黄池。无令长相忆，折断绿杨枝。"}
{"title": "二子乘舟", "time": "先秦", "author": null, "themes": ["诗经", "离别"], "content": "二子乘舟，泛泛其景。愿言思子，中心养养！二子乘舟，泛泛其逝。愿言思子，不瑕有害？"}
{"title": "西湖晚归回望孤山寺赠诸客", "time": "唐代", "author": "白居易", "themes": ["离别"], "content": "柳湖松岛莲花寺，晚动归桡出道场。卢橘子低山雨重，栟榈叶战水风凉。烟波澹荡摇空碧，楼殿参差倚夕阳。到岸请君回首望，蓬莱宫在海中央。"}
{"title": "浣溪沙·绿柳藏乌静掩关", "time": "宋代", "author": "晏几道", "themes": ["柳树", "离别"], "content": "绿柳藏乌静掩关。鸭炉香细琐窗闲。那回分袂月初残。惜别漫成良夜醉，解愁时有翠笺还。欲寻双叶寄情难。"}
{"title": "六么令·雪残风信", "time": "宋代", "author": "晏几道", "themes": ["离别", "思念"], "content": "雪残风信，悠扬春消息。天涯倚楼新恨，杨柳几丝碧。还是南云雁少，锦字无端的。宝钗瑶席。彩弦声里，拚作尊前未归客。遥想疏梅此际，月底香英白。别后谁绕前溪，手拣繁枝摘。莫道伤高恨远，付与临风笛。尽堪愁寂。花时往事，更有多情个人忆。"}
{"title": "酒泉子·雨渍花零", "time": "五代", "author": "李珣", "themes": ["离别"], "content": "雨渍花零，红散香凋池两岸。别情遥，春歌断，掩银屏。孤帆早晚离三楚，闲理铀筝愁几许。曲中情，弦上语，不堪听！"}
{"title": "江城子·孤山竹阁送述古", "time": "宋代", "author": "苏轼", "themes": ["离别", "相思"], "content": "翠蛾羞黛怯人看。掩霜纨，泪偷弹。且尽一尊，收泪唱《阳关》。漫道帝城天样远，天易见，见君难。画堂新构近孤山。曲栏干，为谁安？飞絮落花，春色属明年。欲棹小舟寻旧事，无处问，水连天。"}
{"title": "江神子·送翁五峰自鹤江还都", "time": "宋代", "author": "吴文英", "themes": ["离别", "相思"], "content": "西风一叶送行舟。浅迟留。舣汀洲。新浴红衣，绿水带香流。应是离宫城外晚，人伫立，小帘钩。新归重省别来愁。黛眉头。半痕秋。天上人间，斜月绣针楼。湘浪莫迷花蝶梦，江上约，负轻鸥。"}
{"title": "卜算子·答施", "time": "宋代", "author": "乐婉", "themes": ["爱情", "离别", "相思"], "content": "相思似海深，旧事如天远。泪滴千千万万行，更使人、愁肠断。要见无因见，拚了终难拚。若是前生未有缘，待重结、来生愿。"}
{"title": "满江红·送廖叔仁赴阙", "time": "宋代", "author": "严羽", "themes": ["离别", "感伤", "抱负"], "content": "日近觚棱，秋渐满、蓬莱双阙。正钱塘江上，潮头如雪。把酒送君天上去，琼玉琚玉佩軝鸿列。丈夫儿、富贵等浮云，看名节。天下事，吾能说；今老矣，空凝绝。对西风慷慨，唾壶歌缺。不洒世间儿女泪，难堪亲友中年别。问相思、他日镜中看，萧萧发。"}
{"title": "折杨柳歌辞五首", "time": "南北朝", "author": null, "themes": ["古诗三百首", "离别"], "content": "上马不捉鞭，反折杨柳枝。蹀座吹长笛，愁杀行客儿。腹中愁不乐，愿作郎马鞭。出入擐郎臂，蹀座郎膝边。放马两泉泽，忘不著连羁。担鞍逐马走，何见得马骑。遥看孟津河，杨柳郁婆娑。我是虏家儿，不解汉儿歌。健儿须快马，快马须健儿。跸跋黄尘下，然后别雄雌。"}
{"title": "无题·油壁香车不再逢", "time": "宋代", "author": "晏殊", "themes": ["离别", "相思", "回忆", "爱情"], "content": "油壁香车不再逢，峡云无迹任西东。梨花院落溶溶月，柳絮池塘淡淡风。几日寂寥伤酒后，一番萧瑟禁烟中。鱼书欲寄何由达，水远山长处处同。"}
{"title": "菩萨蛮·红楼别夜堪惆怅", "time": "唐代", "author": "韦庄", "themes": ["宋词三百首", "离别"], "content": "红楼别夜堪惆怅，香灯半卷流苏帐。残月出门时，美人和泪辞。琵琶金翠羽，弦上黄莺语。劝我早还家，绿窗人似花。"}
{"title": "女冠子·四月十七", "time": "唐代", "author": "韦庄", "themes": ["宋词三百首", "爱情", "离别", "相思"], "content": "四月十七，正是去年今日，别君时。忍泪佯低面，含羞半敛眉。不知魂已断，空有梦相随。除却天边月，没人知。"}
{"title": "柳含烟·河桥柳", "time": "唐代", "author": "毛文锡", "themes": ["柳树", "离别"], "content": "河桥柳，占芳春，映水含烟拂路。几回攀折赠行人，暗伤神。乐府吹为横笛曲，能使离肠断续。不如移植在金门，近天恩。"}
{"title": "浣溪沙·握手河桥柳似金", "time": "唐代", "author": "薛昭蕴", "themes": ["离别"], "content": "握手河桥柳似金；蜂须轻惹百花心，蕙风兰思寄清琴。意满便同春水满，情深还似酒杯深，楚烟湘月两沈沈。"}
{"title": "送韩子师侍郎序", "time": "宋代", "author": "陈亮", "themes": ["离别", "感慨", "讽刺"], "content": "秘阁修撰韩公知婺之明年，以“恣行酷政，民冤无告”劾去。去之日，百姓遮府门愿留者，顷刻合数千人，手持牒以告摄郡事。摄郡事振手止之，辄直前不顾；则受其牒，不敢以闻。明日出府，相与拥车下，道中至不可顿足。则冒禁行城上，累累不绝。拜且泣下，至有锁其喉自誓于公之前者。里巷小儿数十百辈罗马前，且泣下。君为之抆泪，告以君命决不应留；辄柴其关如不闻。日且暮，度不可止，则夺剌史车置道旁，以民间小舆舁至梵严精舍，燃火风雪中围守之。其挟舟走行阙告丞相御史者，盖千数百人而未止。又明日，回泊通波亭，乘间欲以舟去，百姓又相与拥之不置，溪流亦复堰断不可通。乡士大夫惧蚁蝼之微不足以回天听，委曲谕之，且却且行。久乃曰：“愿公徐行，天子且有诏矣。”公首肯之。道稍开，公疾驰径去。后来者咎其徒之不合舍去，责诮怒骂，不啻仇敌。呜呼！大官，所尊也；民，所信也。所尊之劾如彼，而所信之情如此，吾亦不知公之政何如也，将从智者而问之。"}
{"title": "八六子·倚危亭", "time": "宋代", "author": "秦观", "themes": ["宋词三百首", "离别", "爱情", "怀人"], "content": "倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。"}
{"title": "兰亭集序 / 兰亭序", "time": "魏晋", "author": "王羲之", "themes": ["高中文言文", "古文观止", "离别", "感伤", "人生"], "content": "永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。是日也，天朗气清，惠风和畅，仰观宇宙之大，俯察品类之盛，所以游目骋怀，足以极视听之娱，信可乐也。夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！(不知老之将至一作：曾不知老之将至)每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔。悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。"}
{"title": "绿罗裙·东风柳陌长", "time": "宋代", "author": "贺铸", "themes": ["柳树", "离别", "怀念"], "content": "东风柳陌长，闭月花房小。应念画眉人，拂镜啼新晓。伤心南浦波，回首青门道。记得绿罗裙，处处怜芳草。"}
{"title": "西江月·送朱泮英", "time": "宋代", "author": "谢逸", "themes": ["离别", "豪迈"], "content": "青锦缠条佩剑，紫丝络辔飞骢。入关意气喜生风。年少胸吞云梦。金阙日高露泣，东华尘软香红。争看荀氏第三龙。春暖桃花浪涌。"}
{"title": "浣溪沙·莫许杯深琥珀浓", "time": "宋代", "author": "李清照", "themes": ["离别", "相思"], "content": "莫许杯深琥珀浓，未成沉醉意先融。疏钟已应晚来风。瑞脑香消魂梦断，辟寒金小髻鬟松。醒时空对烛花红。"}
{"title": "浪淘沙·丹阳浮玉亭席上作", "time": "宋代", "author": "陆游", "themes": ["友人", "离别"], "content": "绿树暗长亭，几把离尊。阳关常恨不堪闻。何况今朝秋色里，身是行人。清泪浥罗巾，各自消魂。一江离恨恰平分。安得千寻横铁锁，截断烟津？"}
{"title": "点绛唇·途中逢管倅", "time": "宋代", "author": "赵彦端", "themes": ["友人", "离别", "愁苦"], "content": "憔悴天涯，故人相遇情如故。别离何遽。忍唱阳关句。我是行人，更送行人去。愁无据。寒蝉鸣处。回首斜阳暮。"}
{"title": "蝶恋花·禹庙兰亭今古路", "time": "宋代", "author": "陆游", "themes": ["离别", "时光"], "content": "禹庙兰亭今古路。一夜清霜，染尽湖边树。鹦鹉杯深君莫诉。他时相遇知何处。冉冉年华留不住。镜里朱颜，毕竟消磨去。一句丁宁君记取。神仙须是闲人做。"}
{"title": "鹧鸪天·休舞银貂小契丹", "time": "宋代", "author": "范成大", "themes": ["离别"], "content": "休舞银貂小契丹，满堂宾客尽关山。从今嫋嫋盈盈处，谁复端端正正看。模泪易，写愁难。潇湘江上竹枝斑。碧云日暮无书寄，寥落烟中一雁寒。"}
{"title": "定风波·席上送范廓之游建康", "time": "宋代", "author": "辛弃疾", "themes": ["离别"], "content": "听我尊前醉后歌。人生亡奈别离何。但使情亲千里近，须信。无情对面是山河。寄语石头城下水。居士。而今浑不怕风波。借使未如鸥鸟惯。相伴。也应学得老渔蓑。"}
{"title": "水调歌头·送杨民瞻", "time": "宋代", "author": "辛弃疾", "themes": ["离别", "豪迈"], "content": "日月如磨蚁，万事且浮休。君看檐外江水，滚滚自东流。风雨瓢泉夜半，花草雪楼春到，老子已菟裘。岁晚问无恙，归计橘千头。梦连环，歌弹铗，赋登楼。黄鸡白酒，君去村社一番秋。长剑倚天谁问，夷甫诸人堪笑，西北有神州。此事君自了，千古一扁舟。"}
{"title": "赠别二首", "time": "唐代", "author": "杜牧", "themes": ["唐诗三百首", "离别", "女子"], "content": "娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉樽前笑不成。蜡烛有心还惜别，替人垂泪到天明。"}
{"title": "送从兄郜 / 韦郜 / 途中别孙璐", "time": "唐代", "author": "方干", "themes": ["离别"], "content": "道路本无限，又应何处逢。流年莫虚掷，华发不相容。野渡波摇月，空城雨翳钟。此心随去马，迢递过千峰。"}
{"title": "送王四十五归东都", "time": "唐代", "author": "徐铉", "themes": ["送别", "离别"], "content": "海内兵方起，离筵泪易垂。怜君负米去，惜此落花时。想忆看来信，相宽指后期。殷勤手中柳，此是向南枝。"}
{"title": "渔歌子·柳如眉", "time": "唐代", "author": "魏承班", "themes": ["妇女", "离别"], "content": "柳如眉，云似发，鲛绡雾縠笼香雪。梦魂惊，钟漏歇，窗外晓莺残月。几多情，无处说，落花飞絮清明节。少年郎，容易别，一去音书断绝。"}
{"title": "别赋", "time": "南北朝", "author": "江淹", "themes": ["离别"], "content": "黯然销魂者，唯别而已矣！况秦吴兮绝国，复燕赵兮千里。或春苔兮始生，乍秋风兮暂起。是以行子肠断，百感凄恻。风萧萧而异响，云漫漫而奇色。舟凝滞于水滨，车逶迟于山侧。棹容与而讵前，马寒鸣而不息。掩金觞而谁御，横玉柱而沾轼。居人愁卧，怳若有亡。日下壁而沉彩，月上轩而飞光。见红兰之受露，望青楸之离霜。巡层楹而空掩，抚锦幕而虚凉。知离梦之踯躅，意别魂之飞扬。故别虽一绪，事乃万族。至若龙马银鞍，朱轩绣轴，帐饮东都，送客金谷。琴羽张兮箫鼓陈，燕、赵歌兮伤美人，珠与玉兮艳暮秋，罗与绮兮娇上春。惊驷马之仰秣，耸渊鱼之赤鳞。造分手而衔涕，感寂寞而伤神。乃有剑客惭恩，少年报士，韩国赵厕，吴宫燕市。割慈忍爱，离邦去里，沥泣共诀，抆血相视。驱征马而不顾，见行尘之时起。方衔感于一剑，非买价于泉里。金石震而色变，骨肉悲而心死。或乃边郡未和，负羽从军。辽水无极，雁山参云。闺中风暖，陌上草薰。日出天而曜景，露下地而腾文。镜朱尘之照烂，袭青气之烟煴，攀桃李兮不忍别，送爱子兮沾罗裙。至如一赴绝国，讵相见期？视乔木兮故里，决北梁兮永辞，左右兮魄动，亲朋兮泪滋。可班荆兮憎恨，惟樽酒兮叙悲。值秋雁兮飞日，当白露兮下时，怨复怨兮远山曲，去复去兮长河湄。又若君居淄右，妾家河阳，同琼珮之晨照，共金炉之夕香。君结绶兮千里，惜瑶草之徒芳。惭幽闺之琴瑟，晦高台之流黄。春宫閟此青苔色，秋帐含此明月光，夏簟清兮昼不暮，冬釭凝兮夜何长！织锦曲兮泣已尽，回文诗兮影独伤。傥有华阴上士，服食还仙。术既妙而犹学，道已寂而未传。守丹灶而不顾，炼金鼎而方坚。驾鹤上汉，骖鸾腾天。暂游万里，少别千年。惟世间兮重别，谢主人兮依然。下有芍药之诗，佳人之歌，桑中卫女，上宫陈娥。春草碧色，春水渌波，送君南浦，伤如之何！至乃秋露如珠，秋月如圭，明月白露，光阴往来，与子之别，思心徘徊。是以别方不定，别理千名，有别必怨，有怨必盈。使人意夺神骇，心折骨惊，虽渊、云之墨妙，严、乐之笔精，金闺之诸彦，兰台之群英，赋有凌云之称，辨有雕龙之声，谁能摹暂离之状，写永诀之情着乎？"}
{"title": "子夜四时歌·自从别欢后", "time": "南北朝", "author": null, "themes": ["爱情", "离别", "思念"], "content": "自从别欢后，叹音不绝响。黄檗向春生，苦心随日长。"}
{"title": "别诗二首·其一", "time": "南北朝", "author": "范云", "themes": ["离别", "重逢"], "content": "洛阳城东西，长作经时别。昔去雪如花，今来花似雪。"}
{"title": "临行与故游夜别", "time": "南北朝", "author": "何逊", "themes": ["离别"], "content": "历稔共追随，一旦辞群匹。复如东注水，未有西归日。夜雨滴空阶，晓灯暗离室。相悲各罢酒，何时同促膝？"}
{"title": "别宋常侍", "time": "隋代", "author": "尹式", "themes": ["离别", "相思", "孤独"], "content": "游人杜陵北，送客汉川东。无论去与住，俱是一飘蓬。秋鬓含霜白，衰颜倚酒红。别有相思处，啼鸟杂夜风。"}
{"title": "望远行·绣帏睡起", "time": "宋代", "author": "柳永", "themes": ["离别", "爱情", "相思"], "content": "绣帏睡起。残妆浅，无绪匀红补翠。藻井凝尘，金梯铺藓。寂寞凤楼十二。风絮纷纷，烟芜苒苒，永日画阑，沈吟独倚。望远行，南陌春残悄归骑。凝睇。消遣离愁无计。但暗掷、金钗买醉。对好景、空饮香醪，争奈转添珠泪。待伊游冶归来，故故解放翠羽，轻裙重系。见纤腰，图信人憔悴。"}
{"title": "彩云归·蘅皋向晚舣轻航", "time": "宋代", "author": "柳永", "themes": ["离别", "相思"], "content": "蘅皋向晚舣轻航。卸云帆、水驿鱼乡。当暮天、霁色如晴昼，江练静、皎月飞光。那堪听、远村羌管，引离人断肠。此际浪萍风梗，度岁茫茫。堪伤。朝欢暮散，被多情、赋与凄凉。别来最苦，襟袖依约，尚有余香。算得伊、鸳衾凤枕，夜永争不思量。牵情处，惟有临歧，一句难忘。"}
{"title": "南乡子·花落未须悲", "time": "宋代", "author": "晏几道", "themes": ["离别", "相思"], "content": "花落未须悲。红蕊明年又满枝。惟有花间人别后，无期。水阔山长雁字迟。今日最相思。记得攀条话别离。共说春来春去事，多时。一点愁心入翠眉。"}
{"title": "清平乐·留人不住", "time": "宋代", "author": "晏几道", "themes": ["宋词三百首", "离别", "柳树"], "content": "留人不住。醉解兰舟去。一棹碧涛春水路。过尽晓莺啼处。渡头杨柳青青。枝枝叶叶离情。此后锦书休寄，画楼云雨无凭。"}
{"title": "烝民", "time": "先秦", "author": null, "themes": ["诗经", "离别"], "content": "天生烝民，有物有则。民之秉彝，好是懿德。天监有周，昭假于下。保兹天子，生仲山甫。仲山甫之德，柔嘉维则。令仪令色。小心翼翼。古训是式。威仪是力。天子是若，明命使赋。王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。"}
{"title": "送梓州高参军还京", "time": "唐代", "author": "卢照邻", "themes": ["离别"], "content": "京洛风尘远，褒斜烟露深。北游君似智，南飞我异禽。别路琴声断，秋山猿鸟吟。一乖青岩酌，空伫白云心。"}
{"title": "送宇文太守赴宣城", "time": "唐代", "author": "王维", "themes": ["离别"], "content": "寥落云外山，迢递舟中赏。铙吹发西江，秋空多清响。地迥古城芜，月明寒潮广。时赛敬亭神，复解罟师网。何处寄想思，南风摇五两。"}
{"title": "送陈七赴西军", "time": "唐代", "author": "孟浩然", "themes": ["离别"], "content": "吾观非常者，碌碌在目前。君负鸿鹄志，蹉跎书剑年。一闻边烽动，万里忽争先。余亦赴京国，何当献凯还。"}
{"title": "客中行 / 客中作", "time": "唐代", "author": "李白", "themes": ["赞美", "豪迈", "离别"], "content": "兰陵美酒郁金香，玉碗盛来琥珀光。但使主人能醉客，不知何处是他乡。"}
{"title": "初发扬子寄元大校书", "time": "唐代", "author": "韦应物", "themes": ["唐诗三百首", "离别"], "content": "凄凄去亲爱，泛泛入烟雾。归棹洛阳人，残钟广陵树。今朝此为别，何处还相遇。世事波上舟，沿洄安得住。"}
{"title": "赠李白", "time": "唐代", "author": "杜甫", "themes": ["离别", "写人", "生活"], "content": "秋来相顾尚飘蓬，未就丹砂愧葛洪。痛饮狂歌空度日，飞扬跋扈为谁雄。"}
{"title": "赋得沙际路送从叔象", "time": "唐代", "author": "韦应物", "themes": ["离别"], "content": "独树沙边人迹稀，欲行愁远暮钟时。野泉几处侵应尽，不遇山僧知问谁。"}
{"title": "送人游岭南", "time": "唐代", "author": "戴叔伦", "themes": ["离别"], "content": "少别华阳万里游，近南风景不曾秋。红芳绿笋是行路，纵有啼猿听却幽。"}
{"title": "留别于十一兄逖裴十三游塞垣", "time": "唐代", "author": "李白", "themes": ["离别"], "content": "太公渭川水，李斯上蔡门。钓周猎秦安黎元，小鱼鵕兔何足言。天张云卷有时节，吾徒莫叹羝触藩。于公白首大梁野，使人怅望何可论。既知朱亥为壮士，且愿束心秋毫里。秦赵虎争血中原，当去抱关救公子。裴生览千古，龙鸾炳文章。悲吟雨雪动林木，放书辍剑思高堂。劝尔一杯酒，拂尔裘上霜。尔为我楚舞，吾为尔楚歌。且探虎穴向沙漠，鸣鞭走马凌黄河。耻作易水别，临岐泪滂沱。"}
{"title": "喜见外弟又言别", "time": "唐代", "author": "李益", "themes": ["唐诗三百首", "离别"], "content": "十年离乱后，长大一相逢。问姓惊初见，称名忆旧容。别来沧海事，语罢暮天钟。明日巴陵道，秋山又几重。"}
{"title": "金陵酒肆留别", "time": "唐代", "author": "李白", "themes": ["唐诗三百首", "离别"], "content": "风吹柳花满店香，吴姬压酒唤客尝。(劝客一作：唤客)金陵子弟来相送，欲行不行各尽觞。请君试问东流水，别意与之谁短长。"}
{"title": "赠薛校书", "time": "唐代", "author": "李白", "themes": ["离别"], "content": "我有吴趋曲，无人知此音。姑苏成蔓草，麋鹿空悲吟。未夸观涛作，空郁钓鳌心。举手谢东海，虚行归故林。"}
{"title": "送杜十四之江南 / 送杜晃进士之东吴", "time": "唐代", "author": "孟浩然", "themes": ["离别"], "content": "荆吴相接水为乡，君去春江正淼茫。(茫同：渺)日暮征帆何处泊，天涯一望断人肠。"}
{"title": "崔九欲往南山马上口号与别 / 留别王维 / 送崔九", "time": "唐代", "author": "裴迪", "themes": ["唐诗三百首", "离别"], "content": "归山深浅去，须尽丘壑美。莫学武陵人，暂游桃源里。"}
{"title": "奉和圣制送尚书燕国公赴朔方", "time": "唐代", "author": "张九龄", "themes": ["离别", "写人"], "content": "宗臣事有征，庙算在休兵。天与三台座，人当万里城。朔南方偃革，河右暂扬旌。宠锡从仙禁，光华出汉京。山川勤远略，原隰轸皇情。为奏薰琴唱，仍题宝剑名。闻风六郡伏，计日五戎平。山甫归应疾，留侯功复成。歌钟旋可望，衽席岂难行。四牡何时入，吾君忆履声。"}
{"title": "西使兼送孟学士南游", "time": "唐代", "author": "卢照邻", "themes": ["离别"], "content": "地道巴陵北，天山弱水东。相看万馀里，共倚一征蓬。零雨悲王粲，清尊别孔融。裴回闻夜鹤，怅望待秋鸿。骨肉胡秦外，风尘关塞中。唯馀剑锋在，耿耿气成虹。"}
{"title": "瑶瑟怨", "time": "唐代", "author": "温庭筠", "themes": ["唐诗三百首", "离别", "闺怨"], "content": "冰簟银床梦不成，碧天如水夜云轻。雁声远过潇湘去，十二楼中月自明。"}
{"title": "别离", "time": "唐代", "author": "陆龟蒙", "themes": ["离别", "写人", "议论"], "content": "丈夫非无泪，不洒离别间。杖剑对尊酒，耻为游子颜。蝮蛇一螫手，壮士即解腕。所志在功名，离别何足叹。"}
{"title": "金铜仙人辞汉歌", "time": "唐代", "author": "李贺", "themes": ["离别", "怀古", "感伤"], "content": "茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。"}
{"title": "彭州萧使君出妓夜宴见送", "time": "唐代", "author": "羊士谔", "themes": ["离别", "写人"], "content": "玉颜红烛忽惊春，微步凌波暗拂尘。自是当歌敛眉黛，不因惆怅为行人。"}
{"title": "岭上逢久别者又别", "time": "唐代", "author": "权德舆", "themes": ["离别"], "content": "十年曾一别，征路此相逢。马首向何处？夕阳千万峰。"}
{"title": "送率府程录事还乡", "time": "唐代", "author": "杜甫", "themes": ["离别"], "content": "鄙夫行衰谢，抱病昏妄集。常时往还人，记一不识十。程侯晚相遇，与语才杰立。熏然耳目开，颇觉聪明入。千载得鲍叔，末契有所及。意钟老柏青，义动修蛇蛰。若人可数见，慰我垂白泣。告别无淹晷，百忧复相袭。内愧突不黔，庶羞以赒给。素丝挈长鱼，碧酒随玉粒。途穷见交态，世梗悲路涩。东风吹春冰，泱莽后土湿。念君惜羽翮，既饱更思戢。莫作翻云鹘，闻呼向禽急。"}
{"title": "送远", "time": "唐代", "author": "杜甫", "themes": ["离别", "孤独"], "content": "带甲满天地，胡为君远行！亲朋尽一哭，鞍马去孤城。草木岁月晚，关河霜雪清。别离已昨日，因见古人情。"}
{"title": "送崔子还京", "time": "唐代", "author": "岑参", "themes": ["离别"], "content": "匹马西从天外归，扬鞭只共鸟争飞。送君九月交河北，雪里题诗泪满衣。"}
{"title": "临江仙引·上国", "time": "宋代", "author": "柳永", "themes": ["离别", "孤寂"], "content": "上国。去客。停飞盖、促离筵。长安古道绵绵。见岸花啼露，对堤柳愁烟。物情人意，向此触目，无处不凄然。醉拥征骖犹伫立，盈盈泪眼相看。况绣帏人静，更山馆春寒。今宵怎向漏永，顿成两处孤眠。"}
{"title": "行行重行行", "time": "两汉", "author": null, "themes": ["古诗三百首", "古诗十九首", "女子", "离别", "相思"], "content": "行行重行行，与君生别离。相去万余里，各在天一涯。道路阻且长，会面安可知？胡马依北风，越鸟巢南枝。相去日已远，衣带日已缓。浮云蔽白日，游子不顾返。思君令人老，岁月忽已晚。弃捐勿复道，努力加餐饭。"}
{"title": "客从远方来", "time": "两汉", "author": null, "themes": ["古诗三百首", "古诗十九首", "离别", "相思"], "content": "客从远方来，遗我一端绮。相去万余里，故人心尚尔。文采双鸳鸯，裁为合欢被。著以长相思，缘以结不解。以胶投漆中，谁能别离此？"}
{"title": "应天长·平江波暖鸳鸯语", "time": "五代", "author": "毛文锡", "themes": ["爱情", "离别"], "content": "平江波暖鸳鸯语，两两钓船归极浦。芦洲一夜风和雨，飞起浅沙翘雪鹭。渔灯明远渚，兰棹今宵何处？罗袂从风轻举，愁杀采莲女！"}
{"title": "菩萨蛮", "time": "唐代", "author": "韦庄", "themes": ["离别", "思乡", "怀人"], "content": "红楼别夜堪惆怅，香灯半卷流苏帐。残月出门时，美人和泪辞。琵琶金翠羽，弦上黄莺语。劝我早归家，绿窗人似花。人人尽说江南好，游人只合江南老。春水碧于天，画船听雨眠。垆边人似月，皓腕凝霜雪。未老莫还乡，还乡须断肠。如今却忆江南乐，当时年少春衫薄。骑马倚斜桥，满楼红袖招。翠屏金屈曲，醉入花丛宿。此度见花枝，白头誓不归。劝君今夜须沈醉，樽前莫话明朝事。珍重主人心，酒深情亦深。须愁春漏短，莫诉金杯满。遇酒且呵呵，人生能几何。洛阳城里春光好，洛阳才子他乡老。柳暗魏王堤，此时心转迷。桃花春水渌，水上鸳鸯浴。凝恨对残晖，忆君君不知。"}
{"title": "烛影摇红·送会宗", "time": "宋代", "author": "毛滂", "themes": ["离别", "思念", "友人"], "content": "老景萧条，送君归去添凄断。赠君明月满前溪，直到西湖畔。门掩绿苔应遍。为黄花、频开醉眼。橘奴无恙，蝶子相迎，寒窗日短。会宗小斋名梦蝶，前植橘，东偏甚广。"}
{"title": "小重山·花院深疑无路通", "time": "宋代", "author": "贺铸", "themes": ["爱情", "离别", "相思"], "content": "花院深疑无路通。碧纱窗影下，玉芙蓉。当时偏恨五更钟。分携处，斜月小帘栊。楚梦冷沈踪。一双金缕枕，半床空。画桥临水凤城东。楼前柳，憔悴几秋风。"}
{"title": "愁倚阑令·花阴月", "time": "宋代", "author": "晏几道", "themes": ["离别", "相思", "爱情"], "content": "花阴月，柳梢莺。近清明。长恨去年今夜雨，洒离亭。枕上怀远诗成。红笺纸、小砑吴绫。寄与征人教念远，莫无情。"}
{"title": "示长安君", "time": "宋代", "author": "王安石", "themes": ["兄妹", "重逢", "离别", "感伤"], "content": ""}
{"title": "南乡子·烟暖雨初收", "time": "清代", "author": "纳兰性德", "themes": ["离别", "抒情", "怀人", "愁绪"], "content": ""}
{"title": "白云谣", "time": "先秦", "author": null, "themes": ["离别", "抒情"], "content": ""}
{"title": "惜分飞·富阳僧舍作别语赠妓琼芳", "time": "宋代", "author": "毛滂", "themes": ["离别", "伤怀"], "content": "泪湿阑干花着露，愁到眉峰碧聚。此恨平分取，更无言语空相觑。断雨残云无意绪，寂寞朝朝暮暮。今夜山深处，断魂分付潮回去。"}
{"title": "水龙吟·送焦和之赴西夏行省", "time": "元代", "author": "王恽", "themes": ["送别", "抒怀"], "content": "当年紫禁烟花，相逢恨不知音早。秋风倦客，一杯情话，为君倾倒。回首燕山，月明庭树，两枝乌绕。正情驰魏阙，空书怪事，心胆堕，伤殷浩。祸福无端倚伏，问古今、几人明了。沧浪渔父，归来惊笑，灵均枯槁。邂逅淇南，岁寒独在，故人襟抱。恨黄尘障尺，西山远目，送斜阳鸟。"}
{"title": "雨后送李将军还祠偕同寅饮一杯亭", "time": "宋代", "author": "赵汝愚", "themes": ["送别", "抒怀"], "content": "民感桑林雨，云施李靖龙。精诚天地动，意愿鬼神从。村喜禾花实，峰看岭岫重。白旗辉烈日，遥映一杯浓。"}
{"title": "浣溪沙·送王子勉都运关中", "time": "元代", "author": "王恽", "themes": ["送别"], "content": "蓟北分携已六年。秋风淇上又离筵。一尊情话重留连。内史调兵惟汉相，春潭通漕笑韦坚。岳云抛翠上吟鞭。"}
{"title": "水调歌头·送王子初之太原", "time": "元代", "author": "王恽", "themes": ["送别"], "content": "将军报书切，高卧起螭蟠。悲欢离合常事，知己古为难。忆昔草庐人去，郁郁风云英气，千载到君还。歌吹展江底，长铗不须弹。路漫漫，天渺渺，与翩翩。西风鸿鹄，一举横绝碧云端。自笑鹡鸰孤影，落日野烟原上，沙晚不胜寒。后夜一相意，明月满江干。"}
{"title": "诸门人送至龙里道中二首", "time": "明代", "author": "王守仁", "themes": ["送别", "惜别"], "content": "蹊路高低入乱山，诸贤相送愧间关。溪云压帽兼愁重，风雪吹衣着鬓斑。花烛夜堂还共语，桂枝秋殿听跻攀。相思不作勤书礼，别后吾言在订顽。雪满山城入暮关，归心别意两茫然。及门真愧从陈日，微服还思过宋年。樽酒无因同岁晚，缄书有雁寄春前。莫辞秉烛通霄坐，明日相思隔陇烟。"}
{"title": "木兰花慢·送人之官九华", "time": "宋代", "author": "周端臣", "themes": ["送别", "柳树"], "content": "霭芳阴未解，乍天气、过元宵。讶客神犹寒，吟窗易晓，春色无柳。梅梢。尚留顾藉，滞东风、未肯雪轻飘。知道诗翁欲去，递香要送兰桡。清标。会上丛霄。千里阻、九华遥。料今朝别后，他时有梦，应梦今朝。河桥。柳愁未醒，赠行人、又恐越魂销。留取归来紧马，翠长千缕柔条。"}
{"title": "永遇乐·戏赋辛字送茂嘉十二弟赴调", "time": "宋代", "author": "辛弃疾", "themes": ["送别", "感慨", "议论"], "content": "烈日秋霜，忠肝义胆，千载家谱。得姓何年，细参辛字，一笑君听取。艰辛做就，悲辛滋味，总是辛酸辛苦。更十分，向人辛辣，椒桂捣残堪吐。世间应有，芳甘浓美，不到吾家门户。比著儿曹，累累却有，金印光垂组。付君此事，从今直上，休忆对床风雨。但赢得，靴纹绉面，记余戏语。"}
{"title": "剑客", "time": "唐代", "author": "齐己", "themes": ["送别", "写人"], "content": "拔剑绕残樽，歌终便出门。西风满天雪，何处报人恩。勇死寻常事，轻雠不足论。翻嫌易水上，细碎动离魂。"}
{"title": "送客归京", "time": "唐代", "author": "白居易", "themes": ["送别", "友人"], "content": "水陆四千里，何时归到秦？舟辞三峡雨，马入九衢尘。有酒留行客，无书寄贵人。唯凭远传语，好在曲江春。"}
{"title": "送韩十四江东觐省", "time": "唐代", "author": "杜甫", "themes": ["送别"], "content": "兵戈不见老莱衣，叹息人间万事非。我已无家寻弟妹，君今何处访庭闱？黄牛峡静滩声转，白马江寒树影稀。此别应须各努力，故乡犹恐未同归。"}
{"title": "秋江送别二首", "time": "唐代", "author": "王勃", "themes": ["写水", "送别"], "content": "早是他乡值早秋，江亭明月带江流。已觉逝川伤别念，复看津树隐离舟。归舟归骑俨成行，江南江北互相望。谁谓波澜才一水，已觉山川是两乡。"}
{"title": "送路六侍御入朝", "time": "唐代", "author": "杜甫", "themes": ["送别"], "content": "童稚情亲四十年，中间消息两茫然。更为后会知何地？忽漫相逢是别筵！不分桃花红似锦，生憎柳絮白于棉。剑南春色还无赖，触忤愁人到酒边。"}
{"title": "送崔融", "time": "唐代", "author": "杜审言", "themes": ["送别", "友人"], "content": "君王行出将，书记远从征。祖帐连河阙，军麾动洛城。旌旃朝朔气，笳吹夜边声。坐觉烟尘扫，秋风古北平。"}
{"title": "江州重别薛六柳八二员外", "time": "唐代", "author": "刘长卿", "themes": ["唐诗三百首", "送别"], "content": "生涯岂料承优诏，世事空知学醉歌。江上月明胡雁过，淮南木落楚山多。寄身且喜沧洲近，顾影无如白发何。今日龙钟人共弃，愧君犹遣慎风波。"}
{"title": "送辛大之鄂渚不及", "time": "唐代", "author": "孟浩然", "themes": ["送别"], "content": "送君不相见，日暮独愁绪。江上空裴回，天边迷处所。郡邑经樊邓，山河入嵩汝。蒲轮去渐遥，石径徒延伫。"}
{"title": "蝶恋花·暮春别李公择", "time": "宋代", "author": "苏轼", "themes": ["送别"], "content": "簌簌无风花自堕。寂寞园林，柳老樱桃过。落日有情还照坐，山青一点横云破。路尽河回人转舵。系缆渔村，月暗孤灯火。凭仗飞魂招楚些，我思君处君思我。"}
{"title": "浣溪沙·送梅庭老赴上党学官", "time": "宋代", "author": "苏轼", "themes": ["送别", "抒怀"], "content": "门外东风雪洒裾。山头回首望三吴。不应弹铗为无鱼。上党从来天下脊，先生元是古之儒。时平不用鲁连书。"}
{"title": "塞上曲送元美", "time": "明代", "author": "李攀龙", "themes": ["古诗三百首", "送别"], "content": "白羽如霜出塞寒，胡烽不断接长安。城头一片西山月，多少征人马上看。"}
{"title": "浣溪沙·钿毂香车过柳堤", "time": "唐代", "author": "张泌", "themes": ["送别", "哀愁"], "content": "钿毂香车过柳堤，桦烟分处马频嘶，为他沉醉不成泥。花满驿亭香露细，杜鹃声断玉蟾低，含情无语倚楼西。"}
{"title": "送东阳马生序(节选)", "time": "明代", "author": "宋濂", "themes": ["初中文言文", "送别", "学习"], "content": "余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意,以中有足乐者，不知口体之奉不若人也。盖余之勤且艰若此。"}
{"title": "送范德孺知庆州", "time": "宋代", "author": "黄庭坚", "themes": ["送别", "赞美", "写人", "抒怀"], "content": "乃翁知国如知兵，塞垣草木识威名。敌人开户玩处女，掩耳不及惊雷霆。平生端有活国计，百不一试薶九京。阿兄两持庆州节，十年骐驎地上行。潭潭大度如卧虎，边头耕桑长儿女。折冲千里虽有余，论道经邦正要渠。妙年出补父兄处，公自才力应时须。春风旍旗拥万夫，幕下诸将思草枯。智名勇功不入眼，可用折箠笞羌胡。"}
{"title": "送沈记室夜别", "time": "南北朝", "author": "范云", "themes": ["送别", "感伤", "思念"], "content": "桂水澄夜氛，楚山清晓云。秋风两乡怨，秋月千里分。寒枝宁共采，霜猿行独闻。扪萝正意我，折桂方思君。"}
{"title": "送虚白上人序", "time": "明代", "author": "高启", "themes": ["送别"], "content": "余始不欲与佛者游，尝读东坡所作《勤上人诗序》，见其称勤之贤曰：“使勤得列于士大夫之间，必不负欧阳公。”余于是悲士大夫之风坏已久，而喜佛者之有可与游者。去年春，余客居城西，读书之暇，因往云岩诸峰间，求所谓可与游者，而得虚白上人焉。虚白形癯而神清，居众中不妄言笑。余始识于剑池之上，固心已贤之矣。入其室，无一物，弊箦折铛，尘埃萧然。寒不暖，衣一衲，饥不饱，粥一盂，而逍遥徜徉，若有余乐者。间出所为诗，则又纡徐怡愉，无急迫穷苦之态，正与其人类。方春二三月时，云岩之游者盛，巨官要人，车马相属。主者撞钟集众，送迎唯谨，虚白方闭户寂坐如不闻；及余至，则曳败履起从，指幽导胜于长林绝壁之下，日入而后已。余益贤虚白，为之太息而有感焉。近世之士大夫，趋于途者骈然，议于庐者欢然，莫不恶约而愿盈，迭夸而交诋，使虚白袭冠带以齿其列，有肯为之者乎？或以虚白佛者也，佛之道贵静而无私，其能是亦宜耳！余曰：今之佛者无呶呶焉肆荒唐之言者乎？无逐逐焉从造请之役者乎？无高屋广厦以居美女丰食以养者乎？然则虚白之贤不惟过吾徒，又能过其徒矣。余是以乐与之游而不知厌也。今年秋，虚白将东游，来请一言以为赠。余以虚白非有求于世者，岂欲余张之哉？故书所感者如此，一以风乎人，一以省于己，使无或有愧于虚白者而已。"}
{"title": "送王含秀才序", "time": "宋代", "author": "韩愈", "themes": ["送别"], "content": "吾少时读《醉乡记》，私怪隐居者无所累于世，而犹有是言，岂诚旨于味耶？及读阮籍、陶潜诗，乃知彼虽偃蹇，不欲与世接，然犹未能平其心，或为事物是非相感发，于是有托而逃焉者也。若颜子操瓢与箪，曾参歌声若出金石，彼得圣人而师之，汲汲每若不可及，其于外也固不暇，尚何曲之托，而昏冥之逃耶？吾又以为悲醉乡之徒不遇也。建中初，天子嗣位，有意贞观、开元之丕绩，在廷之臣争言事。当此时，醉乡之后世又以直废吾既悲醉乡之文辞，而又嘉良臣之烈，思识其子孙。今子之来见我也，无所挟，吾犹将张之；况文与行不失其世守，浑然端且厚。惜乎吾力不能振之，而其言不见信于世也。于其行，姑分之饮酒。"}
{"title": "送金山乡僧归蜀开堂", "time": "宋代", "author": "苏轼", "themes": ["送别"], "content": "撞钟浮玉山，迎我三千指。众中闻謦欬，未语知乡里。我非个中人，何以默识子。振衣忽归去，只影千山里。涪江与中泠，共此一味水。冰盘荐琥珀，何似糖霜美。"}
{"title": "送张寺丞觐知富顺监", "time": "宋代", "author": "司马光", "themes": ["送别", "友人"], "content": "汉家五尺道，置吏抚南夷。欲使文翁教，兼令孟获知。盘馐蒟酱实，歌杂竹枝辞。取酒须勤醉，乡关不可思。"}
{"title": "送焦山淇上人见广佑", "time": "宋代", "author": null, "themes": ["送别"], "content": "云团广佑尽愁城，未必心肝铁打成。话着石公山下事，定如猿叫第三声。"}
{"title": "送凌侍郎还宣州", "time": "宋代", "author": "晏殊", "themes": ["送别", "写人"], "content": "日南藩郡古宣城，碧落神仙拥使旌。津吏戒船东下稳，县僚负弩昼归荣。江山谢守高吟地，风月朱公故里情。曾预汉庭三独坐，府中谁敢伴飞觥。"}
{"title": "江神子·送桂花吴宪时已有检详之命未赴阙", "time": "宋代", "author": "吴文英", "themes": ["送别"], "content": "天街如水翠尘空。建章宫。月明中。人未归来，玉树起秋风。宝粟万钉花露重，催赐带，过垂虹。夜凉沈水绣帘栊。酒香浓。雾濛濛。钗列吴娃，EC72袅带金虫。三十六宫蟾观冷，留不住，佩丁东。"}
{"title": "生查子·陌上郎", "time": "宋代", "author": "贺铸", "themes": ["送别"], "content": "西津海鹘舟，径度沧江雨。双舻本无情，鸦轧如人语。挥金陌上郎，化石山头妇。何物系君心，三岁扶床女。"}
{"title": "满江红·和王实之韵送郑伯昌", "time": "宋代", "author": "刘克庄", "themes": ["送别", "抱负"], "content": "怪雨盲风，留不住江边行色。烦问讯、冥鸿高士，钓鳌词客。千百年传吾辈语，二三子系斯文脉。听王郎一曲玉箫声，凄金石。晞发处，怡山碧；垂钓处，沧溟白。笑而今拙宦，他年遗直。只愿常留相见面，未宜轻屈平生膝。有狂谈欲吐且休休，惊邻壁。"}
{"title": "木兰花慢·送翁五峰游江陵", "time": "宋代", "author": "吴文英", "themes": ["送别"], "content": "送秋云万里，算舒卷、总何心。叹路转羊肠，人营燕垒，霜满蓬簪。愁侵。庾尘满袖，便封侯、那羡汉淮阴。一醉莼丝脍玉，忍教菊老松深。离音。又听西风，金井树、动秋吟。向暮江目断，鸿飞渺渺，天色沈沈。沾襟。四弦夜语，问杨琼、往事到寒砧。争似湖山岁晚，静梅香底同斟。"}
{"title": "南邻", "time": "唐代", "author": "杜甫", "themes": ["送别", "生活"], "content": "锦里先生乌角巾，园收芋栗未全贫。惯看宾客儿童喜，得食阶除鸟雀驯。秋水才深四五尺，野航恰受两三人。白沙翠竹江村暮，相对柴门月色新。"}
{"title": "奉济驿重送严公四韵", "time": "唐代", "author": "杜甫", "themes": ["唐诗三百首", "送别", "惜别"], "content": "远送从此别，青山空复情。几时杯重把，昨夜月同行。列郡讴歌惜，三朝出入荣。江村独归处，寂寞养残生。"}
{"title": "送薛种游湖南", "time": "唐代", "author": "杜牧", "themes": ["送别", "同情"], "content": "贾傅松醪酒，秋来美更香。怜君片云思，一棹去潇湘。"}
{"title": "离亭赋得折杨柳二首", "time": "唐代", "author": "李商隐", "themes": ["送别"], "content": "暂凭尊酒送无憀，莫损愁眉与细腰。人世死前唯有别，春风争拟惜长条。含烟惹雾每依依，万绪千条拂落晖。为报行人休折尽，半留相送半迎归。"}
{"title": "送婆罗门", "time": "唐代", "author": null, "themes": ["送别"], "content": "雪岭金河独向东，吴山楚泽意无穷。如今白首乡心尽，万里归程在梦中。"}
{"title": "与胡兴安夜别", "time": "南北朝", "author": "何逊", "themes": ["送别"], "content": "居人行转轼，客子暂维舟。念此一筵笑，分为两地愁。露湿寒塘草，月映清淮流。方抱新离恨，独守故园秋。"}
{"title": "都下送辛大之鄂", "time": "唐代", "author": "孟浩然", "themes": ["送别", "思乡"], "content": "南国辛居士，言归旧竹林。未逢调鼎用，徒有济川心。予亦忘机者，田园在汉阴。因君故乡去，遥寄式微吟。"}
{"title": "送别诗", "time": "隋代", "author": null, "themes": ["送别", "柳树"], "content": "杨柳青青著地垂，杨花漫漫搅天飞。柳条折尽花飞尽，借问行人归不归？"}
{"title": "高阳池送朱二", "time": "唐代", "author": "孟浩然", "themes": ["送别", "怀念"], "content": "当昔襄阳雄盛时，山公常醉习家池。池边钓女日相随，妆成照影竟来窥。澄波澹澹芙蓉发，绿岸参参杨柳垂。一朝物变人亦非，四面荒凉人住稀。意气豪华何处在，空余草露湿罗衣。此地朝来饯行者，翻向此中牧征马。征马分飞日渐斜，见此空为人所嗟。殷勤为访桃源路，予亦归来松子家。"}
{"title": "送友人寻越中山水", "time": "唐代", "author": "李白", "themes": ["山水", "送别"], "content": "闻道稽山去，偏宜谢客才。千岩泉洒落，万壑树萦回。东海横秦望，西陵绕越台。湖清霜镜晓，涛白雪山来。八月枚乘笔，三吴张翰杯。此中多逸兴，早晚向天台。"}
{"title": "送杨少府赴选", "time": "唐代", "author": "李白", "themes": ["送别"], "content": "大国置衡镜，准平天地心。群贤无邪人，朗鉴穷情深。吾君咏南风，衮冕弹鸣琴。时泰多美士，京国会缨簪。山苗落涧底，幽松出高岑。夫子有盛才，主司得球琳。流水非郑曲，前行遇知音。衣工剪绮绣，一误伤千金。何惜刀尺馀，不裁寒女衾。我非弹冠者，感别但开襟。空谷无白驹，贤人岂悲吟。大道安弃物，时来或招寻。尔见山吏部，当应无陆沉。"}
{"title": "金乡送韦八之西京", "time": "唐代", "author": "李白", "themes": ["送别", "惜别"], "content": "客自长安来，还归长安去。狂风吹我心，西挂咸阳树。此情不可道，此别何时遇。望望不见君，连山起烟雾。"}
{"title": "送韩侍御之广德", "time": "唐代", "author": "李白", "themes": ["送别", "友人", "友谊"], "content": "昔日绣衣何足荣，今宵贳酒与君倾。暂就东山赊月色，酣歌一夜送泉明。"}
{"title": "淇上送韦司仓往滑台", "time": "唐代", "author": "高适", "themes": ["送别"], "content": "饮酒莫辞醉，醉多适不愁。孰知非远别，终念对穷秋。滑台门外见，淇水眼前流。君去应回首，风波满渡头。"}
{"title": "武威送刘判官赴碛西行军", "time": "唐代", "author": "岑参", "themes": ["送别", "惜别", "写人"], "content": "火山五月行人少，看君马去疾如鸟。都护行营太白西，角声一动胡天晓。"}
{"title": "送秘书晁监还日本国", "time": "唐代", "author": "王维", "themes": ["送别"], "content": "积水不可极，安知沧海东。九州何处远，万里若乘空。向国唯看日，归帆但信风。鳌身映天黑，鱼眼射波红。乡树扶桑外，主人孤岛中。别离方异域，音信若为通。"}
{"title": "送赵都督赴代州得青字", "time": "唐代", "author": "王维", "themes": ["送别"], "content": "天官动将星，汉上柳条青。万里鸣刁斗，三军出井陉。忘身辞凤阙，报国取龙庭。岂学书生辈，窗间老一经。"}
{"title": "武陵桃源送人", "time": "唐代", "author": "包融", "themes": ["送别"], "content": "武陵川径入幽遐，中有鸡犬秦人家。先时见者为谁耶，源水今流桃复花。"}
{"title": "送金城公主适西蕃应制", "time": "唐代", "author": "郑愔", "themes": ["送别", "伤怀"], "content": "下嫁戎庭远，和亲汉礼优。笳声出虏塞，箫曲背秦楼。贵主悲黄鹤，征人怨紫骝。皇情眷亿兆，割念俯怀柔。"}
{"title": "奉和幸望春宫送朔方大总管张仁亶", "time": "唐代", "author": "郑愔", "themes": ["送别", "伤怀"], "content": "御跸下都门，军麾出塞垣。长杨跨武骑，细柳接戎轩。睿曲风云动，边威鼓吹喧。坐帷将阃外，俱是报明恩。"}
{"title": "送郑少府入辽共赋侠客远从戎", "time": "唐代", "author": "骆宾王", "themes": ["送别"], "content": "边烽警榆塞，侠客度桑干。柳叶开银镝，桃花照玉鞍。满月临弓影，连星入剑端。不学燕丹客，空歌易水寒。"}
{"title": "别薛华", "time": "唐代", "author": "王勃", "themes": ["送别", "相思"], "content": "送送多穷路，遑遑独问津。悲凉千里道，凄断百年身。心事同漂泊，生涯共苦辛。无论去与住，俱是梦中人。"}
{"title": "送二兄入蜀", "time": "唐代", "author": "卢照邻", "themes": ["送别"], "content": "关山客子路，花柳帝王城。此中一分手，相顾怜无声。"}
{"title": "渭阳", "time": "先秦", "author": null, "themes": ["诗经", "送别", "怀人"], "content": "我送舅氏，曰至渭阳。何以赠之？路车乘黄。我送舅氏，悠悠我思。何以赠之？琼瑰玉佩。"}
{"title": "夜送赵纵", "time": "唐代", "author": "杨炯", "themes": ["送别"], "content": "赵氏连城璧，由来天下传。送君还旧府，明月满前川。"}
{"title": "送梁六自洞庭山作", "time": "唐代", "author": "张说", "themes": ["送别"], "content": "巴陵一望洞庭秋，日见孤峰水上浮。闻道神仙不可接，心随湖水共悠悠。"}
{"title": "送魏郡李太守赴任", "time": "唐代", "author": "王维", "themes": ["黄河", "送别"], "content": "与君伯氏别，又欲与君离。君行无几日，当复隔山陂。苍茫秦川尽，日落桃林塞。独树临关门，黄河向天外。前经洛阳陌，宛洛故人稀。故人离别尽，淇上转骖騑。企予悲送远，惆怅睢阳路。古木官渡平，秋城邺宫故。想君行县日，其出从如云。遥思魏公子，复忆李将军。"}
{"title": "齐州送祖三 / 河上送赵仙舟 / 淇上别赵仙舟", "time": "唐代", "author": "王维", "themes": ["送别", "感伤"], "content": "相逢方一笑，相送还成泣。祖帐已伤离，荒城复愁入。天寒远山净，日暮长河急。解缆君已遥，望君犹伫立。"}
{"title": "送康太守", "time": "唐代", "author": "王维", "themes": ["送别"], "content": "城下沧江水，江边黄鹤楼。朱阑将粉堞，江水映悠悠。铙吹发夏口，使君居上头。郭门隐枫岸，侯吏趋芦洲。何异临川郡，还劳康乐侯。"}
{"title": "送丘为落第归江东", "time": "唐代", "author": "王维", "themes": ["送别", "友人"], "content": "怜君不得意，况复柳条春。为客黄金尽，还家白发新。五湖三亩宅，万里一归人。知祢不能荐，羞为献纳臣。"}
{"title": "送沈子归江东 / 送沈子福之江东", "time": "唐代", "author": "王维", "themes": ["送别", "思念"], "content": "杨柳渡头行客稀，罟师荡桨向临圻。唯有相思似春色，江南江北送君归。"}
{"title": "送陈章甫", "time": "唐代", "author": "李颀", "themes": ["唐诗三百首", "送别"], "content": "四月南风大麦黄，枣花未落桐叶长。青山朝别暮还见，嘶马出门思旧乡。陈侯立身何坦荡，虬须虎眉仍大颡。腹中贮书一万卷，不肯低头在草莽。东门酤酒饮我曹，心轻万事如鸿毛。醉卧不知白日暮，有时空望孤云高。长河浪头连天黑，津口停舟渡不得。郑国游人未及家，洛阳行子空叹息。闻道故林相识多，罢官昨日今如何。"}
{"title": "送裴十八图南归嵩山二首", "time": "唐代", "author": "李白", "themes": ["送别"], "content": "何处可为别，长安青绮门。胡姬招素手，延客醉金樽。临当上马时，我独与君言。风吹芳兰折，日没鸟雀喧。举手指飞鸿，此情难具论。同归无早晚，颍水有清源。君思颍水绿，忽复归嵩岑。归时莫洗耳，为我洗其心。洗心得真情，洗耳徒买名。谢公终一起，相与济苍生。"}
{"title": "别东林寺僧", "time": "唐代", "author": "李白", "themes": ["送别"], "content": "东林送客处，月出白猿啼。笑别庐山远，何烦过虎溪。"}
{"title": "送王屋山人魏万还王屋·并序", "time": "唐代", "author": "李白", "themes": ["送别", "友人"], "content": "王屋山人魏万，云自嵩宋沿吴相访，数千里不遇。乘兴游台越，经永嘉，观谢公石门。后于广陵相见，美其爱文好古，浪迹方外，因述其行而赠是诗。仙人东方生，浩荡弄云海。仙人东方生，浩荡弄云海。沛然乘天游，独往失所在。魏侯继大名，本家聊摄城。卷舒入元化，迹与古贤并。十三弄文史，挥笔如振绮。辩折田巴生，心齐鲁连子。西涉清洛源，颇惊人世喧。采秀卧王屋，因窥洞天门。朅来游嵩峰，羽客何双双。朝携月光子，暮宿玉女窗。鬼谷上窈窕，龙潭下奔潈。东浮汴河水，访我三千里。逸兴满吴云，飘飖浙江汜。挥手杭越间，樟亭望潮还。涛卷海门石，云横天际山。白马走素车，雷奔骇心颜。遥闻会稽美，且度耶溪水。万壑与千岩，峥嵘镜湖里。秀色不可名，清辉满江城。人游月边去，舟在空中行。此中久延伫，入剡寻王许。笑读曹娥碑，沉吟黄绢语。天台连四明，日入向国清。五峰转月色，百里行松声。灵溪咨沿越，华顶殊超忽。石梁横青天，侧足履半月。忽然思永嘉，不惮海路赊。挂席历海峤，回瞻赤城霞。赤城渐微没，孤屿前峣兀。水续万古流，亭空千霜月。缙云川谷难，石门最可观。瀑布挂北斗，莫穷此水端。喷壁洒素雪，空濛生昼寒。却思恶溪去，宁惧恶溪恶。咆哮七十滩，水石相喷薄。路创李北海，岩开谢康乐。松风和猿声，搜索连洞壑。径出梅花桥，双溪纳归潮。落帆金华岸，赤松若可招。沈约八咏楼，城西孤岧峣.岧峣四荒外，旷望群川会。云卷天地开，波连浙西大。乱流新安口，北指严光濑。钓台碧云中，邈与苍岭对。稍稍来吴都，裴回上姑苏。烟绵横九疑，漭荡见五湖。目极心更远，悲歌但长吁。回桡楚江滨，挥策扬子津。身著日本裘，昂藏出风尘。五月造我语，知非儓儗人。相逢乐无限，水石日在眼。徒干五诸侯，不致百金产。吾友扬子云，弦歌播清芬。虽为江宁宰，好与山公群。乘兴但一行，且知我爱君。君来几何时，仙台应有期。东窗绿玉树，定长三五枝。至今天坛人，当笑尔归迟。我苦惜远别，茫然使心悲。黄河若不断，白首长相思。"}
{"title": "颍阳别元丹丘之淮阳", "time": "唐代", "author": "李白", "themes": ["送别", "友人"], "content": "吾将元夫子，异姓为天伦。本无轩裳契，素以烟霞亲。尝恨迫世网，铭意俱未伸。松柏虽寒苦，羞逐桃李春。悠悠市朝间，玉颜日缁磷。所失重山岳，所得轻埃尘。精魄渐芜秽，衰老相凭因。我有锦囊诀，可以持君身。当餐黄金药，去为紫阳宾。万事难并立，百年犹崇晨。别尔东南去，悠悠多悲辛。前志庶不易，远途期所遵。已矣归去来，白云飞天津。"}
{"title": "西岳云台歌送丹丘子", "time": "唐代", "author": "李白", "themes": ["山水", "黄河", "送别"], "content": "西岳峥嵘何壮哉！黄河如丝天际来。黄河万里触山动，盘涡毂转秦地雷。荣光休气纷五彩，千年一清圣人在。巨灵咆哮擘两山，洪波喷箭射东海。三峰却立如欲摧，翠崖丹谷高掌开。白帝金精运元气，石作莲花云作台。云台阁道连窈冥，中有不死丹丘生。明星玉女备洒扫，麻姑搔背指爪轻。我皇手把天地户，丹丘谈天与天语。九重出入生光辉，东来蓬莱复西归。玉浆倘惠故人饮，骑二茅龙上天飞。"}
{"title": "送张参明经举兼向泾州觐省", "time": "唐代", "author": "孟浩然", "themes": ["写人", "送别"], "content": "十五彩衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。"}
{"title": "送妻", "time": "唐代", "author": "杨志坚", "themes": ["送别"], "content": "平生志业在琴诗，头上如今有二丝。渔父尚知溪谷暗，山妻不信出身迟。荆钗任意撩新鬓，明镜从他别画眉。今日便同行路客，相逢即是下山时。"}
{"title": "送李中丞之襄州 / 送李中丞归汉阳别业", "time": "唐代", "author": "刘长卿", "themes": ["送别", "同情"], "content": "流落征南将，曾驱十万师。罢归无旧业，老去恋明时。独立三边静，轻生一剑知。茫茫江汉上，日暮欲何之。"}
{"title": "送方外上人 / 送上人", "time": "唐代", "author": "刘长卿", "themes": ["唐诗三百首", "送别"], "content": "孤云将野鹤，岂向人间住。莫买沃洲山，时人已知处。"}
{"title": "送郑十八虔贬台州司户伤其临老陷贼之故阙为面别情见于", "time": "唐代", "author": "杜甫", "themes": ["送别", "同情"], "content": "郑公樗散鬓成丝，酒后常称老画师。万里伤心严谴日，百年垂死中兴时。苍惶已就长途往，邂逅无端出饯迟。便与先生应永诀，九重泉路尽交期。"}
{"title": "送裴二虬作尉永嘉", "time": "唐代", "author": "杜甫", "themes": ["送别"], "content": "孤屿亭何处，天涯水气中。故人官就此，绝境与谁同。隐吏逢梅福，看山忆谢公。扁舟吾已僦，把钓待秋风。"}
{"title": "送孔巢父谢病归游江东兼呈李白", "time": "唐代", "author": "杜甫", "themes": ["送别"], "content": "巢父掉头不肯住，东将入海随烟雾。诗卷长留天地间，钓竿欲拂珊瑚树。深山大泽龙蛇远，春寒野阴风景暮。蓬莱织女回云车，指点虚无是归路。自是君身有仙骨，世人那得知其故。惜君只欲苦死留，富贵何如草头露？蔡侯静者意有余，清夜置酒临前除。罢琴惆怅月照席：“几岁寄我空中书？南寻禹穴见李白，道甫问讯今何如！”"}
{"title": "送魏八", "time": "唐代", "author": "高适", "themes": ["送别"], "content": "更沽淇上酒，还泛驿前舟。为惜故人去，复怜嘶马愁。云山行处合，风雨兴中秋。此路无知己，明珠莫暗投。"}
{"title": "送李侍御赴安西", "time": "唐代", "author": "高适", "themes": ["送别", "惜别"], "content": "行子对飞蓬，金鞭指铁骢。功名万里外，心事一杯中。虏障燕支北，秦城太白东。离魂莫惆怅，看取宝刀雄。"}
{"title": "宋中送族侄式颜", "time": "唐代", "author": "高适", "themes": ["送别", "赞美"], "content": "大夫击东胡，胡尘不敢起。胡人山下哭，胡马海边死。部曲尽公侯，舆台亦朱紫。当时有勋业，末路遭谗毁。转旆燕赵间，剖符括苍里。弟兄莫相见，亲族远枌梓。不改青云心，仍招布衣士。平生怀感激，本欲候知己。去矣难重陈，飘然自兹始。游梁且未遇，适越今何以。乡山西北愁，竹箭东南美。峥嵘缙云外，苍莽几千里。旅雁悲啾啾，朝昏孰云已。登临多瘴疠，动息在风水。虽有贤主人，终为客行子。我携一尊酒，满酌聊劝尔。劝尔惟一言，家声勿沦滓。"}
{"title": "赠别王十七管记", "time": "唐代", "author": "高适", "themes": ["送别", "抒怀", "怀才不遇"], "content": "故交吾未测，薄宦空年岁。晚节踪曩贤，雄词冠当世。堂中皆食客，门外多酒债。产业曾未言，衣裘与人敝。飘飖戎幕下，出入关山际。转战轻壮心，立谈有边计。云沙自回合，天海空迢递。星高汉将骄，月盛胡兵锐。沙深冷陉断，雪暗辽阳闭。亦谓扫欃枪，旋惊陷蜂虿。归旌告东捷，斗骑传西败。遥飞绝汉书，已筑长安第。画龙俱在叶，宠鹤先居卫。勿辞部曲勋，不藉将军势。相逢季冬月，怅望穷海裔。折剑留赠人，严装遂云迈。我行将悠缅，及此还羁滞。曾非济代谋，且有临深诫。随波混清浊，与物同丑丽。眇忆青岩栖，宁忘褐衣拜。自言爱水石，本欲亲兰蕙。何意薄松筠，翻然重菅蒯。恒深取与分，孰慢平生契。款曲鸡黍期，酸辛别离袂。逢时愧名节，遇坎悲沦替。适赵非解纷，游燕往无说。浩歌方振荡，逸翮思凌励。倏若异鹏抟，吾当学蝉蜕。"}
{"title": "送人还荆州", "time": "唐代", "author": "皇甫曾", "themes": ["送别"], "content": "草色随骢马，悠悠同出秦。水传云梦晓，山接洞庭春。帆影连三峡，猿声近四邻。青门一分手，难见杜陵人。"}
{"title": "送杨氏女", "time": "唐代", "author": "韦应物", "themes": ["唐诗三百首", "送别", "感伤"], "content": "永日方戚戚，出行复悠悠。女子今有行，大江溯轻舟。尔辈苦无恃，抚念益慈柔。幼为长所育，两别泣不休。对此结中肠，义往难复留。自小阙内训，事姑贻我忧。赖兹托令门，任恤庶无尤。贫俭诚所尚，资从岂待周。孝恭遵妇道，容止顺其猷。别离在今晨，见尔当何秋。居闲始自遣，临感忽难收。归来视幼女，零泪缘缨流。"}
{"title": "送沈亚之歌·并序", "time": "唐代", "author": "李贺", "themes": ["送别"], "content": "吴兴才人怨春风，桃花满陌千里红。紫丝竹断骢马小，家住钱塘东复东。白藤交穿织书笈，短策齐裁如梵夹。雄光宝矿献春卿，烟底蓦波乘一叶。春卿拾材白日下，掷置黄金解龙马。携笈归江重入门，劳劳谁是怜君者。吾闻壮夫重心骨，古人三走无摧捽。请君待旦事长鞭，他日还辕及秋律。"}
{"title": "古别离", "time": "唐代", "author": "孟郊", "themes": ["女子", "送别"], "content": "欲别牵郎衣，郞今到何处？不恨归来迟，莫向临邛去。"}
{"title": "送宗密上人归南山草堂寺因谒河南尹白侍郎", "time": "唐代", "author": "刘禹锡", "themes": ["送别"], "content": "宿习修来得慧根，多闻第一却忘言。自从七祖传心印，不要三乘入便门。东泛沧江寻古迹，西归紫阁出尘喧。河南白尹大檀越，好把真经相对翻。"}
{"title": "送桂州严大夫同用南字", "time": "唐代", "author": "韩愈", "themes": ["山水", "送别"], "content": "苍苍森八桂，兹地在湘南。江作青罗带，山如碧玉篸。户多输翠羽，家自种黄甘。远胜登仙去，飞鸾不假骖。"}
{"title": "折杨柳 / 和练秀才杨柳", "time": "唐代", "author": "杨巨源", "themes": ["惜别", "送别"], "content": "水边杨柳曲尘丝，立马烦君折一枝。惟有春风最相惜，殷勤更向手中吹。"}
{"title": "送饯从叔辞丰州幕归嵩阳旧居", "time": "唐代", "author": "卢纶", "themes": ["送别"], "content": "白须宗孙侍坐时，愿持寿酒前致词。致词何所拟？愿自边城始。边城贵者李将军，战鼓遥疑天上闻。屯田布锦周千里，牧马攒花溢万群。白云本是乔松伴，来绕青营复飞散。三声画角咽不通，万里蓬根一时断。丰州闻说似凉州，沙塞清明部落稠。行客已去依独戍，主人犹自在高楼。梦视旌旆何由见，每值清风一回面。洞里先生那怪迟，人天无路自无期。砂泉丹井非同味，桂树榆林不并枝。吾翁致身殊得计，地仙亦是三千岁。莫着戎衣期上清，东方曼倩逢人轻。"}
{"title": "送客之江西", "time": "唐代", "author": "郑锡", "themes": ["送别"], "content": "乘轺奉紫泥，泽国渺天涯。九派春潮满，孤帆暮雨低。草深莺断续，花落水东西。更有高堂处，知君路不迷。"}
{"title": "留卢秦卿", "time": "唐代", "author": "司空曙", "themes": ["送别"], "content": "知有前期在，难分此夜中。无将故人酒，不及石尤风。"}
{"title": "送僧归日本", "time": "唐代", "author": "钱起", "themes": ["唐诗三百首", "送别", "惜别"], "content": "上国随缘住，来途若梦行。浮天沧海远，去世法舟轻。水月通禅寂，鱼龙听梵声。惟怜一灯影，万里眼中明。"}
{"title": "巴陵夜别王八员外 / 三湘有怀", "time": "唐代", "author": "贾至", "themes": ["送别"], "content": "柳絮飞时别洛阳，梅花发后到三湘。世情已逐浮云散，离恨空随江水长。"}
{"title": "送赞律师归嵩山", "time": "唐代", "author": null, "themes": ["送别", "写人"], "content": "禅客归心急，山深定易安。清贫修道苦，孝友别家难。雪路侵溪转，花宫映岳看。到时瞻塔暮，松月向人寒。"}
{"title": "忆江上吴处士", "time": "唐代", "author": "贾岛", "themes": ["送别", "思念"], "content": "闽国扬帆去，蟾蜍亏复圆。秋风生渭水，落叶满长安。此地聚会夕，当时雷雨寒。兰桡殊未返，消息海云端。"}
{"title": "送天台僧", "time": "唐代", "author": "贾岛", "themes": ["送别", "写人"], "content": "远梦归华顶，扁舟背岳阳。寒蔬修净食，夜浪动禅床。雁过孤峰晓，猿啼一树霜。身心无别念，馀习在诗章。"}
{"title": "送邹明府游灵武", "time": "唐代", "author": "贾岛", "themes": ["送别", "写人"], "content": "曾宰西畿县，三年马不肥。债多平剑与，官满载书归。边雪藏行径，林风透卧衣。灵州听晓角，客馆未开扉。"}
{"title": "暮春浐水送别 / 一作暮春送客", "time": "唐代", "author": "韩琮", "themes": ["暮春", "送别"], "content": "绿暗红稀出凤城，暮云楼阁古今情。行人莫听宫前水，流尽年光是此声。"}
{"title": "送人", "time": "唐代", "author": "杜牧", "themes": ["送别"], "content": "鸳鸯帐里暖芙蓉，低泣关山几万重。明镜半边钗一股，此生何处不相逢。"}
{"title": "送韦整尉长沙", "time": "唐代", "author": "张祜", "themes": ["送别"], "content": "远远长沙去，怜君利一官。风帆彭蠡疾，云水洞庭宽。木客提蔬束，江乌接饭丸。莫言卑湿地，未必乏新欢。"}
{"title": "别州民", "time": "唐代", "author": "白居易", "themes": ["农民", "送别"], "content": "耆老遮归路，壶浆满别筵。甘棠无一树，那得泪潸然。税重多贫户，农饥足旱田。唯留一湖水，与汝救凶年。"}
{"title": "鹧鸪天·送廓之秋试", "time": "宋代", "author": "辛弃疾", "themes": ["送别"], "content": "白苎新袍入嫩凉。春蚕食叶响回廊，禹门已准桃花浪，月殿先收桂子香。鹏北海，凤朝阳。又携书剑路茫茫。明年此日青云去，却笑人间举子忙。"}
{"title": "鹧鸪天·送元济之归豫章", "time": "宋代", "author": "辛弃疾", "themes": ["送别", "思乡", "生活"], "content": "敧枕婆娑两鬓霜。起听檐溜碎喧江。那边云筋销啼粉，这里车轮转别肠。诗酒社，水云乡。可堪醉墨几淋浪。画图恰似归家梦，千里河山寸许长。"}
{"title": "贺新郎·用前韵送杜叔高", "time": "宋代", "author": "辛弃疾", "themes": ["送别", "怀才不遇"], "content": "细把君诗说。怅余音、钧天浩荡，洞庭胶葛。千尺阴崖尘不到，惟有层冰积雪。乍一见、寒生毛发。自昔佳人多薄命，对古来、一片伤心月。金屋冷，夜调瑟。去天尺五君家别。看乘空、鱼龙惨淡，风云开合。起望衣冠神州路，白日销残战骨。叹夷甫、诸人清绝。夜半狂歌悲风起，听铮铮、阵马檐间铁。南共北，正分裂。"}
{"title": "木兰花慢·滁州送范倅", "time": "宋代", "author": "辛弃疾", "themes": ["送别", "抒怀", "壮志未酬"], "content": "老来情味减，对别酒，怯流年。况屈指中秋，十分好月，不照人圆。无情水都不管；共西风、只管送归船。秋晚莼鲈江上，夜深儿女灯前。征衫，便好去朝天，玉殿正思贤。想夜半承明，留教视草，却遣筹边。长安故人问我，道愁肠殢酒只依然。目断秋霄落雁，醉来时响空弦。"}
{"title": "薄幸·送安伯弟", "time": "宋代", "author": "韩元吉", "themes": ["送别", "惜别"], "content": "送君南浦。对烟柳、青青万缕。更满眼、残红吹尽，叶底黄鹂自语。甚动人、多少离情，楼头水阔山无数。记竹里题诗，花边载酒，魂断江干春暮。都莫问、功名事，白发渐、星星如许。任鸡鸣起舞，乡关何在，凭高目尽孤鸿去。漫留君住。趁酴醿香暖，持杯且醉瑶台露。相思记取，愁绝西窗夜雨。"}
{"title": "卜算子·席上送王彦猷", "time": "宋代", "author": "周紫芝", "themes": ["送别", "惜别", "人生"], "content": "江北上归舟，再见江南岸。江北江南几度秋，梦里朱颜换。人是岭头云，聚散天谁管。君似孤云何处归，我似离群雁。"}
{"title": "南乡子·送述古", "time": "宋代", "author": "苏轼", "themes": ["送别", "追忆", "思念"], "content": "回首乱山横。不见居人只见城。谁似临平山上塔，亭亭。迎客西来送客行。归路晚风清。一枕初寒梦不成。今夜残灯斜照处，荧荧。秋雨晴时泪不晴。"}
{"title": "踏莎行·祖席离歌", "time": "宋代", "author": "晏殊", "themes": ["送别"], "content": "祖席离歌，长亭别宴。香尘已隔犹回面。居人匹马映林嘶，行人去棹依波转。画阁魂消，高楼目断。斜阳只送平波远。无穷无尽是离愁，天涯地角寻思遍。"}
{"title": "河满子·秋怨", "time": "宋代", "author": "孙洙", "themes": ["送别", "友人"], "content": "怅望浮生急景，凄凉宝瑟馀音。楚客多情偏怨别，碧山远水登临。目送连天衰草，夜阑几处疏砧。黄叶无风自落，秋云不雨长阴。天若有情天亦老，摇摇幽恨难禁。惆怅旧欢如梦，觉来无处追寻。"}
{"title": "高阳台·送陈君衡被召", "time": "宋代", "author": "周密", "themes": ["送别", "感伤", "相思"], "content": "照野旌旗，朝天车马，平沙万里天低。宝带金章，尊前茸帽风欹。秦关汴水经行地，想登临、都付新诗。纵英游，叠鼓清笳，骏马名姬。酒酣应对燕山雪，正冰河月冻，晓陇云飞。投老残年，江南谁念方回。东风渐绿西湖柳，雁已还、人未南归。最关情，折尽梅花，难寄相思。"}
{"title": "惜黄花慢·送客吴皋", "time": "宋代", "author": "吴文英", "themes": ["送别", "友人", "追忆", "愁绪"], "content": "送客吴皋，正试霜夜冷，枫落长桥。望天不尽，背城渐杳，离亭黯黯，恨永迢迢。翠香零落红衣老，暮愁锁、残柳眉梢。念瘦腰、沈郎旧日，曾系兰桡。仙人凤咽琼箫，怅断魂送远，《九辩》难招。醉鬟留盼，小窗剪烛，歌云载恨，飞上银霄。素秋不解随船去，败红趁一叶寒涛。梦翠翘，怨鸿料过南谯。"}
{"title": "瑞龙吟·送梅津", "time": "宋代", "author": "吴文英", "themes": ["送别", "孤独"], "content": "黯分袖。肠断去水流萍，住船系柳。吴宫娇月娆花，醉题恨倚，蛮江豆蔻。吐春绣。笔底丽情多少，眼波眉岫。新园锁却愁阴，露黄漫委，寒香半亩。还背垂虹秋去，四桥烟雨，一宵歌酒。犹忆翠微携壶，乌帽风骤。西湖到日，重见梅钿皱。谁家听、琵琶未了，朝骢嘶漏。印剖黄金籀。待来共凭，齐云话旧。莫唱朱樱口。生怕遣、楼前行云知后。泪鸿怨角，空教人瘦。"}
{"title": "水龙吟·送万信州", "time": "宋代", "author": "吴文英", "themes": ["送别"], "content": "几番时事重论，座中共惜斜阳下。今朝翦柳，东风送客，功名近也。约住飞花，暂听留燕，更攀情语。问千牙过阙，一封入奏，忠孝事、都应写。闻道兰台清暇。载鸱夷、烟江一舸。贞元旧曲，如今谁听，惟公和寡。儿骑空迎，舜瞳回盼，玉阶前借。便急回暖律，天边海上，正春寒夜。"}
{"title": "上西平·送陈舍人", "time": "宋代", "author": "吴泳", "themes": ["送别"], "content": "跨征鞍，横战槊，上襄州。便匹马、蹴踏高秋。芙蓉未折，笛声吹起塞云愁。男儿若欲树功名，须向前头。凤雏寒，龙骨朽，蛟渚暗，鹿门幽。阅人物、渺渺如沤。棋头已动，也须高著局心筹。莫将一片广长舌，博取封侯。"}
{"title": "酒泉子·无题", "time": "宋代", "author": "辛弃疾", "themes": ["送别", "友人", "离愁"], "content": "流水无情，潮到空城头尽白。离歌一曲怨残阳，断人肠。东风官柳舞雕墙。三十六宫花溅泪，春声何处说兴亡，燕双双。"}
{"title": "水调歌头·落日古城角", "time": "宋代", "author": "辛弃疾", "themes": ["送别", "友人"], "content": "落日古城角，把酒劝君留。长安路远，何事风雪敝貂裘。散尽黄金身世，不管秦楼人怨，归计狎沙鸥。明夜扁舟去，和月载离愁。功名事，身未老，几时休。诗书万卷，致身须到古伊周。莫学班超投笔，纵得封侯万里，憔悴老边州。何处依刘客，寂寞赋登楼。"}
{"title": "送仲高兄宫学秩满赴行在", "time": "宋代", "author": "陆游", "themes": ["送别"], "content": "兄去游东阁，才堪直北扉。莫忧持橐晚，姑记乞身归。道义无今古，功名有是非。临分出苦语，不敢计从违。"}
{"title": "于中好·送梁汾南还为题小影", "time": "清代", "author": "纳兰性德", "themes": ["送别", "感伤"], "content": "握手西风泪不干，年来多在别离间。遥知独听灯前雨，转忆同看雪后山。凭寄语，劝加餐。桂花时节约重还。分明小像沉香缕，一片伤心欲画难。"}
{"title": "送薛存义序", "time": "唐代", "author": "柳宗元", "themes": ["送别"], "content": "河东薛存义将行，柳子载肉于俎，崇酒於觞，追而送之江浒，饮食之。且告曰：“凡吏于土者，若知其职乎？盖民之役，非以役民而已也。凡民之食于土者，出其什一佣乎吏，使司平于我也。今我受其直，怠其事者，天下皆然。岂惟怠之，又从而盗之。向使佣一夫于家，受若值，怠若事，又盗若货器，则必甚怒而黜罚之矣。以今天下多类此，而民莫敢肆其怒与黜罚者，何哉？势不同也。势不同而理同，如吾民何？有达于理者，得不恐而畏乎！”存义假令零陵二年矣。早作而夜思，勤力而劳心；讼者平，赋者均，老弱无怀诈暴憎。其为不虚取直也的矣，其知恐而畏也审矣。吾贱且辱，不得与考绩幽明之说；于其往也，故赏以酒肉而重之以辞。"}
{"title": "送子由使契丹", "time": "宋代", "author": "苏轼", "themes": ["送别"], "content": "云海相望寄此身，那因远适更沾巾。不辞驿骑凌风雪，要使天骄识凤麟。沙漠回看清禁月，湖山应梦武林春。单于若问君家世，莫道中朝第一人。"}
{"title": "剑阁赋", "time": "唐代", "author": "李白", "themes": ["写山", "送别", "友人", "惜别"], "content": "咸阳之南，直望五千里，见云峰之崔嵬。前有剑阁横断，倚青天而中开。上则松风萧飒瑟飓，有巴猿兮相哀。旁则飞湍走壑，洒石喷阁，汹涌而惊雷。送佳人兮此去，复何时兮归来？望夫君兮安极，我沉吟兮叹息。视沧波之东注，悲白日之西匿。鸿别燕兮秋声，云愁秦而暝色。若明月出于剑阁兮，与君两乡对酒而相忆！(乡通：向)"}
{"title": "和答元明黔南赠别", "time": "宋代", "author": "黄庭坚", "themes": ["抒情", "送别"], "content": "万里相看忘逆旅，三声清泪落离觞。朝云往日攀天梦，夜雨何时对榻凉。急雪脊令相并影，惊风鸿雁不成行。归舟天际常回首，从此频书慰断肠。"}
{"title": "送友人归", "time": "宋代", "author": "郑思肖", "themes": ["送别", "友人", "伤怀"], "content": "年高雪满簪，唤渡浙江浔。花落一杯酒，月明千里心。凤凰身宇宙，麋鹿性山林。别后空回首，冥冥烟树深。"}
{"title": "七哀诗三首·其二", "time": "魏晋", "author": "王粲", "themes": ["抒情", "思乡", "愤懑"], "content": "荆蛮非我乡，何为久滞淫。方舟泝大江，日暮愁我心。山冈有余映，岩阿增重阴。狐狸驰赴穴，飞鸟翔故林。流波激清响，猴猿临岸吟。迅风拂裳袂，白露沾衣襟。独夜不能寐，摄衣起抚琴。丝桐感人情，为我发悲音。羁旅无终极，忧思壮难任。"}
{"title": "宿云梦馆", "time": "宋代", "author": "欧阳修", "themes": ["相思", "思乡", "愁绪"], "content": "北雁来时岁欲昏，私书归梦杳难分。井桐叶落池荷尽，一夜西窗雨不闻。"}
{"title": "江行", "time": "宋代", "author": "严羽", "themes": ["羁旅", "思乡", "抒情"], "content": ""}
{"title": "于中好·雁帖寒云次第飞", "time": "清代", "author": "纳兰性德", "themes": ["抒情", "边塞", "思乡"], "content": ""}
{"title": "酒泉子·楚女不归", "time": "唐代", "author": "温庭筠", "themes": ["写人", "抒情", "思乡", "伤别"], "content": ""}
{"title": "点绛唇·一种蛾眉", "time": "清代", "author": "纳兰性德", "themes": ["怀人", "妻子", "思乡"], "content": ""}
{"title": "虞美人·残灯风灭炉烟冷", "time": "清代", "author": "纳兰性德", "themes": ["怀人", "友人", "抒情", "思乡", "孤寂"], "content": ""}
{"title": "乡思", "time": "宋代", "author": "李觏", "themes": ["古诗三百首", "思乡"], "content": "人言落日是天涯，望极天涯不见家。已恨碧山相阻隔，碧山还被暮云遮。"}
{"title": "临江仙·暮春", "time": "宋代", "author": "赵长卿", "themes": ["宋词三百首", "羁旅", "写鸟", "思乡"], "content": "过尽征鸿来尽燕，故园消息茫然。一春憔悴有谁怜。怀家寒食夜，中酒落花天。见说江头春浪渺，殷勤欲送归船。别来此处最索牵。短篷南浦雨，疏柳断桥烟。"}
{"title": "步出城东门", "time": "两汉", "author": null, "themes": ["思乡"], "content": "步出城东门，遥望江南路。前日风雪中，故人从此去。我欲渡河水，河水深无梁。愿为双黄鹄，高飞还故乡。"}
{"title": "旅次朔方 / 渡桑干", "time": "唐代", "author": "刘皂", "themes": ["思乡"], "content": "客舍并州已十霜，归心日夜忆咸阳。无端更渡桑干水，却望并州是故乡。"}
{"title": "宣城见杜鹃花 / 子规", "time": "唐代", "author": "李白", "themes": ["思乡"], "content": "蜀国曾闻子规鸟，宣城还见杜鹃花。一叫一回肠一断，三春三月忆三巴。"}
{"title": "四牡", "time": "先秦", "author": null, "themes": ["诗经", "思乡", "怀人"], "content": "四牡騑騑，周道倭迟。岂不怀归？王事靡盬，我心伤悲。四牡騑騑，啴啴骆马。岂不怀归？王事靡盬，不遑启处。翩翩者鵻，载飞载下，集于苞栩。王事靡盬，不遑将父。翩翩者鵻，载飞载止，集于苞杞。王事靡盬，不遑将母。驾彼四骆，载骤骎骎。岂不怀归？是用作歌，将母来谂。"}
{"title": "江外思乡", "time": "唐代", "author": "韦庄", "themes": ["思乡"], "content": "年年春日异乡悲，杜曲黄莺可得知。更被夕阳江岸上，断肠烟柳一丝丝。"}
{"title": "悲歌", "time": "两汉", "author": null, "themes": ["思乡", "感伤"], "content": "悲歌可以当泣，远望可以当归。思念故乡，郁郁累累。欲归家无人，欲渡河无船。心思不能言，肠中车轮转。"}
{"title": "鹧鸪天·楼上谁将玉笛吹", "time": "宋代", "author": "张炎", "themes": ["思乡"], "content": "楼上谁将玉笛吹？山前水阔暝云低。劳劳燕子人千里，落落梨花雨一枝。修禊近，卖饧时。故乡惟有梦相随。夜来折得江头柳，不是苏堤也皱眉。"}
{"title": "春日登楼怀旧", "time": "宋代", "author": "寇准", "themes": ["思乡"], "content": "高楼聊引望，杳杳一川平。远水无人渡，孤舟尽日横。荒村生断霭，深树语流莺。旧业遥清渭，沉思忽自惊。"}
{"title": "江上阻风", "time": "清代", "author": "宋琬", "themes": ["长江", "仕途", "思乡"], "content": "睡起无聊倚舵楼，瞿塘西望路悠悠。长江巨浪征人泪，一夜西风共白头。"}
{"title": "咏怀古迹五首·其三", "time": "唐代", "author": "杜甫", "themes": ["唐诗三百首", "怀古", "思乡"], "content": "群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归夜月魂。(夜月一作：月夜)千载琵琶作胡语，分明怨恨曲中论。"}
{"title": "长干行·君家何处住", "time": "唐代", "author": "崔颢", "themes": ["唐诗三百首", "女子", "孤独", "思乡"], "content": "君家何处住，妾住在横塘。停船暂借问，或恐是同乡。"}
{"title": "边城思", "time": "南北朝", "author": "何逊", "themes": ["古诗三百首", "柳树", "思乡"], "content": "柳黄未吐叶，水绿半含苔。春色边城动，客思故乡来。"}
{"title": "在武昌作", "time": "明代", "author": "徐祯卿", "themes": ["古诗三百首", "孤独", "思乡"], "content": "洞庭叶未下，潇湘秋欲生。高斋今夜雨，独卧武昌城。重以桑梓念，凄其江汉情。不知天外雁，何事乐长征？"}
{"title": "人日思归", "time": "南北朝", "author": "薛道衡", "themes": ["古诗三百首", "思乡"], "content": "入春才七日，离家已二年。人归落雁后，思发在花前。"}
{"title": "蝶恋花·凤栖梧", "time": "宋代", "author": "柳永", "themes": ["离愁", "思乡"], "content": "蜀锦地衣丝步障。屈曲回廊，静夜闲寻访。玉砌雕阑新月上。朱扉半掩人相望。旋暖熏炉温斗帐。玉树琼枝，迤逦相偎傍。酒力渐浓春思荡。鸳鸯绣被翻红浪。"}
{"title": "竹枝词二首·其二", "time": "唐代", "author": "刘禹锡", "themes": ["山水", "思乡"], "content": "楚水巴山江雨多，巴人能唱本乡歌。今朝北客思归去，回入纥那披绿罗。"}
{"title": "双头莲·呈范至能待制", "time": "宋代", "author": "陆游", "themes": ["思乡"], "content": "华鬓星星，惊壮志成虚，此身如寄。萧条病骥。向暗里、消尽当年豪气。梦断故国山川，隔重重烟水。身万里，旧社凋零，青门俊游谁记？尽道锦里繁华，叹官闲昼永，柴荆添睡。清愁自醉。念此际、付与何人心事。纵有楚柁吴樯，知何时东逝？空怅望，鲙美菰香，秋风又起。"}
{"title": "题齐安城楼", "time": "唐代", "author": "杜牧", "themes": ["思乡"], "content": "呜轧江楼角一声，微阳潋潋落寒汀。不用凭栏苦回首，故乡七十五长亭。"}
{"title": "旅宿", "time": "唐代", "author": "杜牧", "themes": ["唐诗三百首", "羁旅", "思乡"], "content": "旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。"}
{"title": "端居", "time": "唐代", "author": "李商隐", "themes": ["思乡"], "content": "远书归梦两悠悠，只有空床敌素秋。阶下青苔与红树，雨中寥落月中愁。"}
{"title": "边城独望", "time": "唐代", "author": "马戴", "themes": ["思乡"], "content": "聊凭危堞望，暗起异乡情。霜落蒹葭白，山昏雾露生。河滩胡雁下，戎垒汉鼙惊。独树残秋色，狂歌泪满缨。"}
{"title": "鹧鸪", "time": "唐代", "author": "郑谷", "themes": ["写鸟", "思乡"], "content": "暖戏烟芜锦翼齐，品流应得近山鸡。雨昏青草湖边过，花落黄陵庙里啼。游子乍闻征袖湿，佳人才唱翠眉低。相呼相应湘江阔，苦竹丛深日向西。"}
{"title": "闽中秋思", "time": "唐代", "author": "杜荀鹤", "themes": ["思乡"], "content": "雨匀紫菊丛丛色，风弄红蕉叶叶声。北畔是山南畔海，只堪图画不堪行。"}
{"title": "晚次乐乡县", "time": "唐代", "author": "陈子昂", "themes": ["思乡"], "content": "故乡杳无际，日暮且孤征。川原迷旧国，道路入边城。野戍荒烟断，深山古木平。如何此时恨，噭噭夜猿鸣。"}
{"title": "峨眉山月歌送蜀僧晏入中京", "time": "唐代", "author": "李白", "themes": ["月亮", "思乡"], "content": "我在巴东三峡时，西看明月忆峨眉。月出峨眉照沧海，与人万里长相随。黄鹤楼前月华白，此中忽见峨眉客。峨眉山月还送君，风吹西到长安陌。长安大道横九天，峨眉山月照秦川。黄金狮子乘高座，白玉麈尾谈重玄。我似浮云殢吴越，君逢圣主游丹阙。一振高名满帝都，归时还弄峨眉月。"}
{"title": "竹竿", "time": "先秦", "author": null, "themes": ["诗经", "思乡"], "content": "籊籊竹竿，以钓于淇。岂不尔思？远莫致之。泉源在左，淇水在右。女子有行，远兄弟父母。淇水在右，泉源在左。巧笑之瑳，佩玉之傩。淇水滺滺，桧楫松舟。驾言出游，以写我忧。"}
{"title": "河广", "time": "先秦", "author": null, "themes": ["古诗三百首", "诗经", "思乡", "黄河"], "content": "谁谓河广？一苇杭之。谁谓宋远？跂予望之。谁谓河广？曾不容刀。谁谓宋远？曾不崇朝。"}
{"title": "泉水", "time": "先秦", "author": null, "themes": ["诗经", "思乡"], "content": "毖彼泉水，亦流于淇。有怀于卫，靡日不思。娈彼诸姬，聊与之谋。出宿于泲，饮饯于祢，女子有行，远父母兄弟。问我诸姑，遂及伯姊。出宿于干，饮饯于言。载脂载辖，还车言迈。遄臻于卫，不瑕有害？我思肥泉，兹之永叹。思须与漕，我心悠悠。驾言出游，以写我忧。"}
{"title": "大堤曲", "time": "唐代", "author": "李白", "themes": ["思乡"], "content": "汉水临襄阳，花开大堤暖。佳期大堤下，泪向南云满。春风无复情，吹我梦魂散。不见眼中人，天长音信断。"}
{"title": "阴雨", "time": "唐代", "author": "白居易", "themes": ["思乡"], "content": "岚雾今朝重，江山此地深。滩声秋更急，峡气晓多阴。望阙云遮眼，思乡雨滴心。将何慰幽独，赖此北窗琴。"}
{"title": "蓟北旅思 / 送远人", "time": "唐代", "author": "张籍", "themes": ["柳树", "思乡"], "content": "日日望乡国，空歌白苎词。长因送人处，忆得别家时。失意还独语，多愁只自知。客亭门外柳，折尽向南枝。"}
{"title": "零陵早春", "time": "唐代", "author": "柳宗元", "themes": ["思乡"], "content": "问春从此去，几日到秦原。凭寄还乡梦，殷勤入故园。"}
{"title": "闻黄鹂", "time": "唐代", "author": "柳宗元", "themes": ["写鸟", "抒怀", "思乡"], "content": "倦闻子规朝暮声，不意忽有黄鹂鸣。一声梦断楚江曲，满眼故园春意生。目极千里无山河，麦芒际天摇清波。王畿优本少赋役，务闲酒熟饶经过。此时晴烟最深处，舍南巷北遥相语。翻日迥度昆明飞，凌风邪看细柳翥。我今误落千万山，身同伧人不思还。乡禽何事亦来此，令我生心忆桑梓。闭声回翅归务速，西林紫椹行当熟。"}
{"title": "月夜江行 / 旅次江亭", "time": "唐代", "author": "权德舆", "themes": ["羁旅", "思乡"], "content": "扣舷不能寐，浩露清衣襟。弥伤孤舟夜，远结万里心。幽兴惜瑶草，素怀寄鸣琴。三奏月初上，寂寥寒江深。"}
{"title": "日暮", "time": "唐代", "author": "杜甫", "themes": ["思乡"], "content": "牛羊下来久，各已闭柴门。风月自清夜，江山非故园。石泉流暗壁，草露滴秋根。头白灯明里，何须花烬繁。"}
{"title": "题稚川山水", "time": "唐代", "author": "戴叔伦", "themes": ["山水", "思乡"], "content": "松下茅亭五月凉，汀沙云树晚苍苍。行人无限秋风思，隔水青山似故乡。"}
{"title": "登楼赋", "time": "两汉", "author": "王粲", "themes": ["怀才不遇", "思乡", "抱负"], "content": "登兹楼以四望兮，聊暇日以销忧。览斯宇之所处兮，实显敞而寡仇。挟清漳之通浦兮，倚曲沮之长洲。背坟衍之广陆兮，临皋隰之沃流。北弥陶牧，西接昭邱。华实蔽野，黍稷盈畴。虽信美而非吾土兮，曾何足以少留！遭纷浊而迁逝兮，漫逾纪以迄今。情眷眷而怀归兮，孰忧思之可任？凭轩槛以遥望兮，向北风而开襟。平原远而极目兮，蔽荆山之高岑。路逶迤而修迥兮，川既漾而济深。悲旧乡之壅隔兮，涕横坠而弗禁。昔尼父之在陈兮，有归欤之叹音。钟仪幽而楚奏兮，庄舄显而越吟。人情同于怀土兮，岂穷达而异心！惟日月之逾迈兮，俟河清其未极。冀王道之一平兮，假高衢而骋力。惧匏瓜之徒悬兮，畏井渫之莫食。步栖迟以徙倚兮，白日忽其将匿。风萧瑟而并兴兮，天惨惨而无色。兽狂顾以求群兮，鸟相鸣而举翼，原野阒其无人兮，征夫行而未息。心凄怆以感发兮，意忉怛而惨恻。循阶除而下降兮，气交愤于胸臆。夜参半而不寐兮，怅盘桓以反侧。"}
{"title": "钟陵禁烟寄从弟", "time": "唐代", "author": "李中", "themes": ["思乡"], "content": "落絮飞花日又西，踏青无侣草萋萋。交亲书断竟不到，忍听黄昏杜宇啼。"}
{"title": "章台夜思", "time": "唐代", "author": "韦庄", "themes": ["唐诗三百首", "怀人", "思乡"], "content": "清瑟怨遥夜，绕弦风雨哀。孤灯闻楚角，残月下章台。芳草已云暮，故人殊未来。乡书不可寄，秋雁又南回。"}
{"title": "渡汉江", "time": "唐代", "author": "宋之问", "themes": ["唐诗三百首", "思乡"], "content": "岭外音书断，经冬复历春。近乡情更怯，不敢问来人。"}
{"title": "落日怅望", "time": "唐代", "author": "马戴", "themes": ["孤独", "思乡"], "content": "孤云与归鸟，千里片时间。念我何留滞，辞家久未还。微阳下乔木，远烧入秋山。临水不敢照，恐惊平昔颜！"}
{"title": "秋浦途中", "time": "唐代", "author": "杜牧", "themes": ["思乡"], "content": "萧萧山路穷秋雨，淅淅溪风一岸蒲。为问寒沙新到雁，来时还下杜陵无。"}
{"title": "渡河北", "time": "南北朝", "author": "王褒2", "themes": ["羁旅", "思乡", "怀念"], "content": "秋风吹木叶，还似洞庭波。常山临代郡，亭障绕黄河。心悲异方乐，肠断陇头歌。薄暮临征马，失道北山阿。"}
{"title": "渔家傲·寄仲高", "time": "宋代", "author": "陆游", "themes": ["思乡", "怀人", "抒怀", "感慨"], "content": "东望山阴何处是？往来一万三千里。写得家书空满纸。流清泪，书回已是明年事。寄语红桥桥下水，扁舟何日寻兄弟？行遍天涯真老矣。愁无寐，鬓丝几缕茶烟里。"}
{"title": "回乡偶书二首·其一", "time": "唐代", "author": "贺知章", "themes": ["唐诗三百首", "小学古诗", "思乡", "感慨"], "content": "少小离家老大回，乡音无改鬓毛衰。(鬓毛衰一作：鬓毛催)儿童相见不相识，笑问客从何处来。"}
{"title": "闻鹧鸪", "time": "清代", "author": "尤侗", "themes": ["古诗三百首", "写鸟", "思乡"], "content": "鹧鸪声里夕阳西，陌上征人首尽低。遍地关山行不得，为谁辛苦尽情啼？"}
{"title": "京师得家书", "time": "明代", "author": "袁凯", "themes": ["古诗三百首", "思乡"], "content": "江水三千里，家书十五行。行行无别语，只道早还乡。"}
{"title": "都下无忧馆小楼春尽旅怀二首", "time": "宋代", "author": "杨万里", "themes": ["抒情", "寂寞", "思乡"], "content": "病眼逢书不敢开，春泥谢容亦无来。更无短计销长日，且绕栏干一百回。不关老去愿春迟，只恨春归我未归。最是杨花欺客子，向人一一作西飞。"}
{"title": "菩萨蛮·满宫明月梨花白", "time": "唐代", "author": "温庭筠", "themes": ["抒情", "思乡", "怀人"], "content": "满宫明月梨花白，故人万里关山隔。金雁一双飞，泪痕沾绣衣。小园芳草绿，家住越溪曲。杨柳色依依，燕归君不归。"}
{"title": "青青水中蒲二首", "time": "唐代", "author": "韩愈", "themes": ["妇女", "思念"], "content": "青青中水蒲，下有一双鱼。君今上陇去，我在与谁居？青青水中蒲，长在水中居。寄语浮萍草，相随我不如。"}
{"title": "舟中读元九诗", "time": "唐代", "author": "白居易", "themes": ["思念"], "content": "把君诗卷灯前读，诗尽灯残天未明。眼痛灭灯犹闇坐，逆风吹浪打船声。"}
{"title": "九日五首·其一", "time": "唐代", "author": "杜甫", "themes": ["重阳节", "思念"], "content": "重阳独酌杯中酒，抱病起登江上台。竹叶于人既无分，菊花从此不须开。殊方日落玄猿哭，旧国霜前白雁来。弟妹萧条各何在，干戈衰谢两相催！"}
{"title": "祭妹文", "time": "清代", "author": "袁枚", "themes": ["思念"], "content": "乾隆丁亥冬，葬三妹素文于上元之羊山，而奠以文曰：呜呼！汝生于浙，而葬于斯，离吾乡七百里矣；当时虽觭梦幻想，宁知此为归骨所耶？汝以一念之贞，遇人仳离，致孤危托落，虽命之所存，天实为之；然而累汝至此者，未尝非予之过也。予幼从先生授经，汝差肩而坐，爱听古人节义事；一旦长成，遽躬蹈之。呜呼！使汝不识《诗》、《书》，或未必艰贞若是。余捉蟋蟀，汝奋臂出其间；岁寒虫僵，同临其穴。今予殓汝葬汝，而当日之情形，憬然赴目。予九岁，憩书斋，汝梳双髻，披单缣来，温《缁衣》一章；适先生奓户入，闻两童子音琅琅然，不觉莞尔，连呼“则则”，此七月望日事也。汝在九原，当分明记之。予弱冠粤行，汝掎裳悲恸。逾三年，予披宫锦还家，汝从东厢扶案出，一家瞠视而笑，不记语从何起，大概说长安登科、函使报信迟早云尔。凡此琐琐，虽为陈迹，然我一日未死，则一日不能忘。旧事填膺，思之凄梗，如影历历，逼取便逝。悔当时不将嫛婗情状，罗缕记存；然而汝已不在人间，则虽年光倒流，儿时可再，而亦无与为证印者矣。汝之义绝高氏而归也，堂上阿奶，仗汝扶持；家中文墨，眣汝办治。尝谓女流中最少明经义、谙雅故者。汝嫂非不婉嫕，而于此微缺然。故自汝归后，虽为汝悲，实为予喜。予又长汝四岁，或人间长者先亡，可将身后托汝；而不谓汝之先予以去也！前年予病，汝终宵刺探，减一分则喜，增一分则忧。后虽小差，犹尚殗殜，无所娱遣；汝来床前，为说稗官野史可喜可愕之事，聊资一欢。呜呼！今而后，吾将再病，教从何处呼汝耶？汝之疾也，予信医言无害，远吊扬州；汝又虑戚吾心，阻人走报；及至绵惙已极，阿奶问：“望兄归否？”强应曰：“诺。”已予先一日梦汝来诀，心知不祥，飞舟渡江，果予以未时还家，而汝以辰时气绝；四支犹温，一目未瞑，盖犹忍死待予也。呜呼痛哉！早知诀汝，则予岂肯远游？即游，亦尚有几许心中言要汝知闻、共汝筹画也。而今已矣！除吾死外，当无见期。吾又不知何日死，可以见汝；而死后之有知无知，与得见不得见，又卒难明也。然则抱此无涯之憾，天乎人乎！而竟已乎！汝之诗，吾已付梓；汝之女，吾已代嫁；汝之生平，吾已作传；惟汝之窀穸，尚未谋耳。先茔在杭，江广河深，势难归葬，故请母命而宁汝于斯，便祭扫也。其傍，葬汝女阿印；其下两冢：一为阿爷侍者朱氏，一为阿兄侍者陶氏。羊山旷渺，南望原隰，西望栖霞，风雨晨昏，羁魂有伴，当不孤寂。所怜者，吾自戊寅年读汝哭侄诗后，至今无男；两女牙牙，生汝死后，才周睟耳。予虽亲在未敢言老，而齿危发秃，暗里自知；知在人间，尚复几日？阿品远官河南，亦无子女，九族无可继者。汝死我葬，我死谁埋？汝倘有灵，可能告我？呜呼！生前既不可想，身后又不可知；哭汝既不闻汝言，奠汝又不见汝食。纸灰飞扬，朔风野大，阿兄归矣，犹屡屡回头望汝也。呜呼哀哉！呜呼哀哉！"}
{"title": "九歌·湘夫人", "time": "先秦", "author": "屈原", "themes": ["思念", "爱情", "写人"], "content": "帝子降兮北渚，目眇眇兮愁予。袅袅兮秋风，洞庭波兮木叶下。(袅袅一作：渺渺)登白薠兮骋望，与佳期兮夕张。鸟何萃兮苹中，罾何为兮木上。沅有芷兮澧有兰，思公子兮未敢言。荒忽兮远望，观流水兮潺湲。麋何食兮庭中？蛟何为兮水裔？朝驰余马兮江皋，夕济兮西澨。闻佳人兮召予，将腾驾兮偕逝。筑室兮水中，葺之兮荷盖；荪壁兮紫坛，播芳椒兮成堂；桂栋兮兰橑，辛夷楣兮药房；罔薜荔兮为帷，擗蕙櫋兮既张；白玉兮为镇，疏石兰兮为芳；芷葺兮荷屋，缭之兮杜衡。合百草兮实庭，建芳馨兮庑门。九嶷缤兮并迎，灵之来兮如云。捐余袂兮江中，遗余褋兮澧浦。搴汀洲兮杜若，将以遗兮远者；时不可兮骤得，聊逍遥兮容与！"}
{"title": "好事近·梅片作团飞", "time": "宋代", "author": "雷应春", "themes": ["思念"], "content": "梅片作团飞，雨外柳丝金湿。客子短篷无据，倚长风挂席。回头流水小桥东，烟扫画楼出。楼上有人凝伫，似旧家曾识。"}
{"title": "齐天乐·碧云阙处无多雨", "time": "宋代", "author": "高观国", "themes": ["羁旅", "思念"], "content": "碧云阙处无多雨，愁与去帆俱远。倒苇沙闲，枯兰溆冷，寥落寒江秋晚。楼阴纵览。正魂怯清吟，病多依黯。怕挹西风，袖罗香自去年减。风流江左久客，旧游得意处，朱帘曾卷。载酒春情，吹箫夜约，犹忆玉娇香软。尘栖故苑，叹璧月空檐，梦云飞观。送绝征鸿，楚峰烟数点。"}
{"title": "木兰花令·次欧公西湖韵", "time": "宋代", "author": "苏轼", "themes": ["感慨", "思念", "怀念"], "content": "霜余已失长淮阔。空听潺潺清颍咽。佳人犹唱醉翁词，四十三年如电抹。草头秋露流珠滑。三五盈盈还二八。与余同是识翁人，惟有西湖波底月。"}
{"title": "斗百花·煦色韶光明媚", "time": "宋代", "author": "柳永", "themes": ["闺怨", "思念", "孤寂", "惆怅"], "content": "煦色韶光明媚，轻霭低笼芳树。池塘浅蘸烟芜，帘幕闲垂飞絮。春困厌厌，抛掷斗草工夫，冷落踏青心绪。终日扃朱户。远恨绵绵，淑景迟迟难度。年少傅粉，依前醉眠何处。深院无人，黄昏乍拆秋千，空锁满庭花雨。"}
{"title": "寄欧阳詹", "time": "唐代", "author": "太原妓", "themes": ["思念", "爱情"], "content": "自从别后减容光，半是思郎半恨郎。欲识旧来云髻样，为奴开取缕金箱。"}
{"title": "青楼怨", "time": "唐代", "author": "王昌龄", "themes": ["伤怀", "思念"], "content": "香帏风动花入楼，高调鸣筝缓夜愁。肠断关山不解说，依依残月下帘钩。"}
{"title": "听角思归", "time": "唐代", "author": "顾况", "themes": ["思念"], "content": "故园黄叶满青苔，梦后城头晓角哀。此夜断肠人不见，起行残日影徘徊。"}
{"title": "与浩初上人同看山寄京华亲故", "time": "唐代", "author": "柳宗元", "themes": ["写山", "思念"], "content": "海畔尖山似剑铓，秋来处处割愁肠。若为化得身千亿，散上峰头望故乡。"}
{"title": "汝坟", "time": "先秦", "author": null, "themes": ["诗经", "思念"], "content": "遵彼汝坟，伐其条枚。未见君子，惄如调饥。遵彼汝坟，伐其条肄。既见君子，不我遐弃。鲂鱼赪尾，王室如毁。虽则如毁，父母孔迩。"}
{"title": "菩萨蛮·忆郎还上层楼曲", "time": "宋代", "author": "张先", "themes": ["闺怨", "思念", "青春"], "content": "忆郎还上层楼曲。楼前芳草年年绿。绿似去时袍。回头风袖飘。郎袍应已旧。颜色非长久。惜恐镜中春。不如花草新。"}
{"title": "清平乐·柳边深院", "time": "宋代", "author": "卢祖皋", "themes": ["女子", "闺怨", "写鸟", "思念"], "content": "柳边深院。燕语明如翦。消息无凭听又懒。隔断画屏双扇。宝杯金缕红牙。醉魂几度儿家。何处一春游荡，梦中犹恨杨花。"}
{"title": "虞美人·好风微揭帘旌起", "time": "五代", "author": "孙光宪", "themes": ["女子", "思念"], "content": "好风微揭帘旌起，金翼鸾相倚。翠檐愁听乳禽声，此时春态暗关情，独难平。画堂流水空相翳，一穗香摇曳。教人无处寄相思，落花芳草过前期，没人知。"}
{"title": "无题·来是空言去绝踪", "time": "唐代", "author": "李商隐", "themes": ["唐诗三百首", "爱情", "思念"], "content": "来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！"}
{"title": "估客乐四首", "time": "南北朝", "author": "释宝月", "themes": ["古诗三百首", "女子", "思念"], "content": "郎作十里行，侬作九里送。拔侬头上钗，与郎资路用。有信数寄书，无信心相忆。莫作瓶落井，一去无消息。大艑珂峨头，何处发扬州。借问艑上郎，见侬所欢不？初发扬州时，船出平津泊。五两如竹林，何处相寻博。"}
{"title": "夜夜曲", "time": "南北朝", "author": "沈约", "themes": ["古诗三百首", "妇女", "孤独", "思念"], "content": "河汉纵且横，北斗横复直。星汉空如此，宁知心有忆？孤灯暧不明，寒机晓犹织。零泪向谁道，鸡鸣徒叹息。"}
{"title": "浪淘沙·借问江潮与海水", "time": "唐代", "author": "白居易", "themes": ["宋词三百首", "妇女", "思念", "爱情"], "content": "借问江潮与海水，何似君情与妾心？相恨不如潮有信，相思始觉海非深。"}
{"title": "菩萨蛮·朔风吹散三更雪", "time": "清代", "author": "纳兰性德", "themes": ["思念"], "content": "朔风吹散三更雪，倩魂犹恋桃花月。梦好莫催醒，由他好处行。无端听画角，枕畔红冰薄。塞马一声嘶，残星拂大旗。"}
{"title": "贺明朝·忆昔花间相见后", "time": "五代", "author": "欧阳炯", "themes": ["女子", "追忆", "思念"], "content": "忆昔花间相见后，只凭纤手，暗抛红豆。人前不解，巧传心事，别来依旧，辜负春昼。碧罗衣上蹙金绣，睹对对鸳鸯，空裛泪痕透。想韶颜非久，终是为伊，只恁偷瘦。"}
{"title": "浣溪沙·杨柳千条送马蹄", "time": "清代", "author": "纳兰性德", "themes": ["思念"], "content": "杨柳千条送马蹄，北来征雁旧南飞。客中谁与换春衣。终古闲情归落照，一春幽梦逐游丝。信回刚道别多时。"}
{"title": "蝶恋花·百尺朱楼临大道", "time": "清代", "author": "王国维", "themes": ["妇女", "思念"], "content": "百尺朱楼临大道。楼外轻雷，不间昏和晓。独倚阑干人窈窕。闲中数尽行人小。一霎车尘生树杪。陌上楼头，都向尘中老。薄晚西风吹雨到。明朝又是伤流潦。"}
{"title": "浣溪沙·二月春花厌落梅", "time": "宋代", "author": "晏几道", "themes": ["闺怨", "离愁", "思念"], "content": "二月春花厌落梅。仙源归路碧桃催。渭城丝雨劝离杯。欢意似云真薄幸，客鞭摇柳正多才，凤楼人待锦书来。"}
{"title": "卖花声·楼上久踟躇", "time": "宋代", "author": "张舜民", "themes": ["思念"], "content": "楼上久踟躇。地远身孤。拟将憔悴吊三闾。自是长安日下影，流落江湖。烂醉且消除。不醉何如。又看暝色满平芜。试问寒沙新到雁，应有来书。"}
{"title": "沁园春·宿霭迷空", "time": "宋代", "author": "秦观", "themes": ["思念", "哀怨"], "content": "宿霭迷空，腻云笼日，昼景渐长。正兰皋泥润，谁家燕喜；蜜脾香少，触处蜂忙。尽日无人帘幕挂，更风递、游丝时过墙。微雨后，有桃愁杏怨，红泪淋浪。风流存心易感，但依依伫立，回尽柔肠。念小奁瑶鉴，重匀绛蜡；玉龙金斗，时熨沉香。柳下相将游冶处，便回首、青楼成异乡。相忆事，纵蛮笺万叠，难写微茫。"}
{"title": "南歌子·香墨弯弯画", "time": "宋代", "author": "秦观", "themes": ["女子", "闺怨", "思念"], "content": "香墨弯弯画，燕脂淡淡匀。揉蓝衫子杏黄裙，独倚玉阑无语点檀唇。人去空流水，花飞半掩门。乱山何处觅行云？又是一钩新月照黄昏。"}
{"title": "钓船归·绿净春深好染衣", "time": "宋代", "author": "贺铸", "themes": ["伤感", "孤独", "思念"], "content": "绿净春深好染衣。际柴扉。溶溶漾漾白鸥飞。两忘机。南去北来徒自老，故人稀。夕阳长送钓船归。鳜鱼肥。"}
{"title": "风流子·木叶亭皋下", "time": "宋代", "author": "张耒", "themes": ["思念", "妻子"], "content": "木叶亭皋下，重阳近，又是捣衣秋。奈愁入庾肠，老侵潘鬓，谩簪黄菊，花也应羞。楚天晚，白苹烟尽处，红蓼水边头。芳草有情，夕阳无语，雁横南浦，人倚西楼。玉容知安否？香笺共锦字，两处悠悠。空恨碧云离合，青鸟沉浮。向风前懊恼，芳心一点，寸眉两叶，禁甚闲愁？情到不堪言处，分付东流。"}
{"title": "虞美人·玉楼缥缈孤烟际", "time": "宋代", "author": "欧阳澈", "themes": ["思念", "爱情"], "content": "玉楼缥缈孤烟际。徒倚愁如醉。雁来人远暗消魂。帘卷一钩新月、怯黄昏。那人音信全无个。幽恨谁凭破。扑花蝴蝶若知人。为我一场清梦、去相亲。"}
{"title": "无题·凤尾香罗薄几重", "time": "唐代", "author": "李商隐", "themes": ["唐诗三百首", "思念"], "content": "凤尾香罗薄几重，碧文圆顶夜深缝。扇裁月魄羞难掩，车走雷声语未通。曾是寂寥金烬暗，断无消息石榴红。斑骓只系垂杨岸，何处西南任好风。"}
{"title": "南歌子词二首 / 新添声杨柳枝词", "time": "唐代", "author": "温庭筠", "themes": ["思念", "爱情"], "content": "一尺深红胜曲尘，天生旧物不如新。(胜曲尘一作：蒙曲尘)合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。"}
{"title": "浣溪沙·楼倚春江百尺高", "time": "宋代", "author": "张先", "themes": ["闺怨", "思念"], "content": "楼倚春江百尺高。烟中还未见归桡。几时期信似江潮。花片片飞风弄蝶，柳阴阴下水平桥。日长才过又今宵。"}
{"title": "冬夜寄温飞卿", "time": "唐代", "author": "鱼玄机", "themes": ["怀人", "思念", "伤感"], "content": "苦思搜诗灯下吟，不眠长夜怕寒衾。满庭木叶愁风起，透幌纱窗惜月沈。疏散未闲终遂愿，盛衰空见本来心。幽栖莫定梧桐处，暮雀啾啾空绕林。"}
{"title": "有所思", "time": "两汉", "author": null, "themes": ["闺怨", "爱情", "思念"], "content": "有所思，乃在大海南。何用问遗君，双珠玳瑁簪。用玉绍缭之。闻君有他心，拉杂摧烧之。摧烧之，当风扬其灰！从今以往，勿复相思，相思与君绝！鸡鸣狗吠，兄嫂当知之。妃呼狶！秋风肃肃晨风飔，东方须臾高知之！"}
{"title": "赠妇诗三首", "time": "两汉", "author": "秦嘉", "themes": ["爱情", "惜别", "思念"], "content": "人生譬朝露，居世多屯蹇。忧艰常早至，欢会常苦晚。念当奉时役，去尔日遥远。遣车迎子还，空往复空返。省书情凄怆，临食不能饭。独坐空房中，谁与相劝勉？长夜不能眠，伏枕独辗转。忧来如循环，匪席不可卷。皇灵无私亲，为善荷天禄。伤我与尔身，少小罹茕独。既得结大义，欢乐苦不足。念当远离别，思念叙款曲。河广无舟梁，道近隔丘陆。临路怀惆怅，中驾正踯躅。浮云起高山，悲风激深谷。良马不回鞍，轻车不转毂。针药可屡进，愁思难为数。贞士笃终始，恩义不可属。肃肃仆夫征，锵锵扬和铃。清晨当引迈，束带待鸡鸣。顾看空室中，仿佛想姿形。一别怀万恨，起坐为不宁。何用叙我心，遗思致款诚。宝钗好耀首，明镜可鉴形。芳香去垢秽，素琴有清声。诗人感木瓜，乃欲答瑶琼。愧彼赠我厚，惭此往物轻。虽知未足报，贵用叙我情。"}
{"title": "舂歌", "time": "两汉", "author": "戚夫人", "themes": ["女子", "思念"], "content": "子为王。母为虏。终日舂薄暮。常与死为伍。相离三千里。谁使告女。"}
{"title": "室思", "time": "魏晋", "author": "徐干", "themes": ["古诗三百首", "思念"], "content": "沉阴结愁忧，愁忧为谁兴？念与君相别，各在天一方。良会未有期，中心摧且伤。不聊忧餐食，慊慊常饥空。端坐而无为，仿佛君容光。峨峨高山首，悠悠万里道。君去日已远，郁结令人老。人生一世间，忽若暮春草。时不可再得，何为自愁恼？每诵昔鸿恩，贱躯焉足保。浮云何洋洋，愿因通我词。飘摇不可寄，徙倚徒相思。人离皆复会，君独无返期。自君之出矣，明镜暗不治。思君如流水，何有穷已时。惨惨时节尽，兰叶复凋零。喟然长叹息，君期慰我情。辗转不能寐，长夜何绵绵。蹑履起出户，仰观三星连。自恨志不遂，泣涕如涌泉。思君见巾栉，以益我劳勤。安得鸿鸾羽，觏此心中人。诚心亮不遂，搔首立悁悁。何言一不见，复会无因缘。故如比目鱼，今隔如参辰。人靡不有初，想君能终之。别来历年岁，旧恩何可期。重新而忘故，君子所尤讥。寄身虽在远，岂忘君须臾。既厚不为薄，想君时见思。"}
{"title": "七哀", "time": "魏晋", "author": "曹植", "themes": ["闺怨", "思念"], "content": "明月照高楼，流光正徘徊。上有愁思妇，悲叹有余哀。借问叹者谁，言是宕子妻。君行逾十年，孤妾常独栖。君若清路尘，妾若浊水泥。浮沉各异势，回合何时谐？愿为西南风，长逝入君怀。君怀良不开，贱妾当何依。"}
{"title": "子夜歌·夜长不得眠", "time": "南北朝", "author": null, "themes": ["女子", "思念"], "content": "夜长不得眠，明月何灼灼。想闻散唤声，虚应空中诺。"}
{"title": "江南曲", "time": "南北朝", "author": "柳恽", "themes": ["女子", "思念"], "content": "汀洲采白苹，日落江南春。洞庭有归客，潇湘逢故人。故人何不返，春华复应晚。不道新知乐，只言行路远。"}
{"title": "雄雉", "time": "先秦", "author": null, "themes": ["诗经", "思念"], "content": "雄雉于飞，泄泄其羽。我之怀矣，自诒伊阻。雄雉于飞，下上其音。展矣君子，实劳我心。瞻彼日月，悠悠我思。道之云远，曷云能来？百尔君子，不知德行。不忮不求，何用不臧。"}
{"title": "国风·王风·扬之水", "time": "先秦", "author": null, "themes": ["诗经", "思念"], "content": "扬之水，不流束薪。彼其之子，不与我戍申。怀哉怀哉，曷月予还归哉？扬之水，不流束楚。彼其之子，不与我戍甫。怀哉怀哉，曷月予还归哉？扬之水，不流束蒲。彼其之子，不与我戍许。怀哉怀哉，曷月予还归哉？"}
{"title": "采葛", "time": "先秦", "author": null, "themes": ["诗经", "思念", "民谣"], "content": "彼采葛兮，一日不见，如三月兮！彼采萧兮，一日不见，如三秋兮！彼采艾兮！一日不见，如三岁兮！"}
{"title": "小雅·杕杜", "time": "先秦", "author": null, "themes": ["诗经", "思念"], "content": "有杕之杜，有睆其实。王事靡盬，继嗣我日。日月阳止，女心伤止，征夫遑止。有杕之杜，其叶萋萋。王事靡盬，我心伤悲。卉木萋止，女心悲止，征夫归止！陟彼北山，言采其杞。王事靡盬，忧我父母。檀车幝幝，四牡痯痯，征夫不远！匪载匪来，忧心孔疚。斯逝不至，而多为恤。卜筮偕止，会言近止，征夫迩止！"}
{"title": "自君之出矣", "time": "唐代", "author": "雍裕之", "themes": ["思念"], "content": "自君之出矣，宝镜为谁明？思君如陇水，长闻呜咽声。"}
{"title": "伊州歌", "time": "唐代", "author": "王维", "themes": ["女子", "思念"], "content": "清风明月苦相思，荡子从戎十载馀。征人去日殷勤嘱，归雁来时数附书。"}
{"title": "长相思·其一", "time": "唐代", "author": "李白", "themes": ["唐诗三百首", "思念", "伤怀"], "content": "长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端！上有青冥之长天，下有渌水之波澜。天长路远魂飞苦，梦魂不到关山难。长相思，摧心肝！"}
{"title": "久别离", "time": "唐代", "author": "李白", "themes": ["女子", "思念"], "content": "别来几春未还家，玉窗五见樱桃花。况有锦字书，开缄使人嗟。至此肠断彼心绝。云鬟绿鬓罢梳结，愁如回飙乱白雪。去年寄书报阳台，今年寄书重相催。东风兮东风，为我吹行云使西来。待来竟不来，落花寂寂委青苔。"}
{"title": "独不见", "time": "唐代", "author": "李白", "themes": ["女子", "思念"], "content": "白马谁家子，黄龙边塞儿。天山三丈雪，岂是远行时。春蕙忽秋草，莎鸡鸣西池。风摧寒棕响，月入霜闺悲。忆与君别年，种桃齐蛾眉。桃今百馀尺，花落成枯枝。终然独不见，流泪空自知。"}
{"title": "江南旅情", "time": "唐代", "author": "祖咏", "themes": ["思念"], "content": "楚山不可极，归路但萧条。海色晴看雨，江声夜听潮。剑留南斗近，书寄北风遥。为报空潭橘，无媒寄洛桥。"}
{"title": "杂诗三首 / 杂咏三首", "time": "唐代", "author": "王维", "themes": ["思念"], "content": "家住孟津河，门对孟津口。常有江南船，寄书家中否。君自故乡来，应知故乡事。来日绮窗前，寒梅著花未。已见寒梅发，复闻啼鸟声。心心视春草，畏向阶前生。"}
{"title": "回乡偶书二首", "time": "唐代", "author": "贺知章", "themes": ["生活", "思念", "伤感"], "content": "少小离家老大回，乡音无改鬓毛衰。(无改一作：未改/难改)儿童相见不相识，笑问客从何处来。离别家乡岁月多，近来人事半消磨。唯有门前镜湖水，春风不改旧时波。"}
{"title": "古意呈补阙乔知之 / 古意 / 独不见", "time": "唐代", "author": "沈佺期", "themes": ["唐诗三百首", "闺怨", "思念"], "content": "卢家少妇郁金堂，海燕双栖玳瑁梁。九月寒砧催木叶，十年征戍忆辽阳。白狼河北音书断，丹凤城南秋夜长。谁谓含愁独不见，更教明月照流黄。"}
{"title": "西江夜行", "time": "唐代", "author": "张九龄", "themes": ["思念"], "content": "遥夜人何在，澄潭月里行。悠悠天宇旷，切切故乡情。外物寂无扰，中流澹自清。念归林叶换，愁坐露华生。犹有汀洲鹤，宵分乍一鸣。"}
{"title": "长干行二首", "time": "唐代", "author": "李白", "themes": ["妇女", "爱情", "叙事", "思念", "生活"], "content": "妾发初覆额，折花门前剧。郎骑竹马来，绕床弄青梅。同居长干里，两小无嫌猜。十四为君妇，羞颜未尝开。(未尝一作：尚不)低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。(猿一作：鸣)门前迟行迹，一一生绿苔。苔深不能扫，落叶秋风早。八月蝴蝶黄，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少别离多。湘潭几日到，妾梦越风波。昨夜狂风度，吹折江头树。淼淼暗无边，行人在何处。北客真王公，朱衣满江中。日暮来投宿，数朝不肯东。好乘浮云骢，佳期兰渚东。鸳鸯绿浦上，翡翠锦屏中。自怜十五馀，颜色桃李红。那作商人妇，愁水复愁风。"}
{"title": "长相思三首", "time": "唐代", "author": "李白", "themes": ["写人", "思念"], "content": "长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之高天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。"}
{"title": "闺怨 / 怨诗", "time": "唐代", "author": "张纮", "themes": ["闺怨", "思念"], "content": "去年离别雁初归，今夜裁缝萤已飞。征客近来音信断：不知何处寄寒衣？"}
{"title": "谢赐珍珠", "time": "唐代", "author": "江采萍", "themes": ["女子", "思念"], "content": "桂叶双眉久不描，残妆和泪污红绡。长门尽日无梳洗，何必珍珠慰寂寥。"}
{"title": "陟岵", "time": "先秦", "author": null, "themes": ["诗经", "思念"], "content": "陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！"}
{"title": "一百五日夜对月", "time": "唐代", "author": "杜甫", "themes": ["离愁", "思念"], "content": "无家对寒食，有泪如金波。斫却月中桂，清光应更多。仳离放红蕊，想像嚬青蛾。牛女漫愁思，秋期犹渡河。"}
{"title": "人日寄杜二拾遗", "time": "唐代", "author": "高适", "themes": ["思念"], "content": "人日题诗寄草堂，遥怜故人思故乡。柳条弄色不忍见，梅花满枝空断肠。身在远藩无所预，心怀百忧复千虑。今年人日空相忆，明年人日知何处。一卧东山三十春，岂知书剑老风尘。龙钟还忝二千石，愧尔东西南北人。"}
{"title": "江行寄远", "time": "唐代", "author": "李白", "themes": ["思念"], "content": "刳木出吴楚，危槎百余尺。疾风吹片帆，日暮千里隔。别时酒犹在，已为异乡客。思君不可得，愁见江水碧。"}
{"title": "长相思三首·其二", "time": "唐代", "author": "李白", "themes": ["思念"], "content": "日色已尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然，忆君迢迢隔青天。昔日横波目，今成流泪泉。不信妾肠断，归来看取明镜前。"}
{"title": "春梦", "time": "唐代", "author": "岑参", "themes": ["思念"], "content": "洞房昨夜春风起，故人尚隔湘江水。枕上片时春梦中，行尽江南数千里。"}
{"title": "荆州歌", "time": "唐代", "author": "李白", "themes": ["妇女", "思念"], "content": "白帝城边足风波，瞿塘五月谁敢过。荆州麦熟茧成蛾，缲丝忆君头绪多。拨谷飞鸣奈妾何。"}
{"title": "寄夫", "time": "唐代", "author": "陈玉兰", "themes": ["妇女", "思念"], "content": "夫戍边关妾在吴，西风吹妾妾忧夫。一行书信千行泪，寒到君边衣到无。"}
{"title": "华下", "time": "唐代", "author": "司空图", "themes": ["思念"], "content": "故国春归未有涯，小栏高槛别人家。五更惆怅回孤枕，犹自残灯照落花。"}
{"title": "暮秋独游曲江", "time": "唐代", "author": "李商隐", "themes": ["爱情", "思念"], "content": "荷叶生时春恨生，荷叶枯时秋恨成。深知身在情长在，怅望江头江水声。"}
{"title": "忆住一师", "time": "唐代", "author": "李商隐", "themes": ["追忆", "思念", "友人"], "content": "无事经年别远公，帝城钟晓忆西峰。炉烟消尽寒灯晦，童子开门雪满松。"}
{"title": "和微之四月一日作", "time": "唐代", "author": "白居易", "themes": ["思念"], "content": "四月一日天，花稀叶阴薄。泥新燕影忙，蜜熟蜂声乐。麦风低冉冉，稻水平漠漠。芳节或蹉跎，游心稍牢落。春华信为美，夏景亦未恶。飐浪嫩青荷，重栏晚红药。吴宫好风月，越郡多楼阁。两地诚可怜，其奈久离索。"}
{"title": "望驿台", "time": "唐代", "author": "白居易", "themes": ["思念"], "content": "靖安宅里当窗柳，望驿台前扑地花。(扑地花一作：铺地花)两处春光同日尽，居人思客客思家。"}
{"title": "除夜寄弟妹", "time": "唐代", "author": "白居易", "themes": ["节日", "思念"], "content": "感时思弟妹，不寐百忧生。万里经年别，孤灯此夜情。病容非旧日，归思逼新正。早晚重欢会，羁离各长成。"}
{"title": "夜雨", "time": "唐代", "author": "白居易", "themes": ["思念", "爱情"], "content": "我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘。"}
{"title": "离思五首", "time": "唐代", "author": "元稹", "themes": ["爱情", "思念"], "content": "自爱残妆晓镜中，环钗漫篸绿丝丛。须臾日射胭脂颊，一朵红苏旋欲融。山泉散漫绕街流，万树桃花映小楼。闲读道书慵未起，水晶帘下看梳头。红罗著压逐时新，吉了花纱嫩麴尘。第一莫嫌材地弱，些些纰缦最宜人。曾经沧海难为水，除却巫山不是云。取次花丛懒回顾，半缘修道半缘君。寻常百种花齐发，偏摘梨花与白人。今日江头两三树，可怜和叶度残春。"}
{"title": "春闺思", "time": "唐代", "author": "张仲素", "themes": ["闺怨", "女子", "思念"], "content": "袅袅城边柳，青青陌上桑。提笼忘采叶，昨夜梦渔阳。"}
{"title": "望夫山", "time": "唐代", "author": "刘禹锡", "themes": ["妇女", "思念"], "content": "终日望夫夫不归，化为孤石苦相思。望来已是几千载，只似当时初望时。"}
{"title": "生查子·新月曲如眉", "time": "五代", "author": "牛希济", "themes": ["宋词三百首", "月亮", "思念", "爱情"], "content": "新月曲如眉，未有团圞意。红豆不堪看，满眼相思泪。终日劈桃穰，人在心儿里。两耳隔墙花，早晚成连理。"}
{"title": "孟冬寒气至", "time": "两汉", "author": null, "themes": ["古诗十九首", "女子", "思念"], "content": "孟冬寒气至，北风何惨栗。愁多知夜长，仰观众星列。三五明月满，四五蟾兔缺。客从远方来，遗我一书札。上言长相思，下言久离别。置书怀袖中，三岁字不灭。一心抱区区，惧君不识察。"}
{"title": "四愁诗", "time": "两汉", "author": "张衡", "themes": ["思念", "爱情", "地名"], "content": "我所思兮在太山。欲往从之梁父艰，侧身东望涕沾翰。美人赠我金错刀，何以报之英琼瑶。路远莫致倚逍遥，何为怀忧心烦劳。我所思兮在桂林。欲往从之湘水深，侧身南望涕沾襟。美人赠我琴琅玕，何以报之双玉盘。路远莫致倚惆怅，何为怀忧心烦伤。我所思兮在汉阳。欲往从之陇阪长，侧身西望涕沾裳。美人赠我貂襜褕，何以报之明月珠。路远莫致倚踟蹰，何为怀忧心烦纡。我所思兮在雁门。欲往从之雪雰雰，侧身北望涕沾巾。美人赠我锦绣段，何以报之青玉案。路远莫致倚增叹，何为怀忧心烦惋。"}
{"title": "寄人", "time": "唐代", "author": "张泌", "themes": ["唐诗三百首", "月亮", "爱情", "思念"], "content": "别梦依依到谢家，小廊回合曲阑斜。多情只有春庭月，犹为离人照落花。"}
{"title": "女冠子·露花烟草", "time": "唐代", "author": "张泌", "themes": ["女子", "思念"], "content": "露花烟草，寂寞五云三岛，正春深。貌减潜消玉，香残尚惹襟。竹疏虚槛静，松密醮坛阴。何事刘郎去？信沉沉。"}
{"title": "赠夫二首 / 题云泉台客韦璜", "time": "唐代", "author": null, "themes": ["爱情", "思念"], "content": "不得长相守，青春夭蕣华。旧游今永已，泉路却为家。早知离别切人心，悔作从来恩爱深。黄泉冥寞虽长逝，白日屏帷还重寻。"}
{"title": "涉江采芙蓉", "time": "两汉", "author": null, "themes": ["古诗三百首", "古诗十九首", "女子", "思念"], "content": "涉江采芙蓉，兰泽多芳草。采之欲遗谁，所思在远道。还顾望旧乡，长路漫浩浩。同心而离居，忧伤以终老。"}
{"title": "青青河畔草", "time": "两汉", "author": null, "themes": ["古诗十九首", "女子", "闺怨", "思念"], "content": "青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为娼家女，今为荡子妇。荡子行不归，空床难独守。"}
{"title": "生查子·关山魂梦长", "time": "宋代", "author": "晏几道", "themes": ["思念"], "content": "关山魂梦长，鱼雁音尘少。两鬓可怜青，只为相思老。归梦碧纱窗，说与人人道。真个别离难，不似相逢好。"}
{"title": "破阵子·燕子欲归时节", "time": "宋代", "author": "晏殊", "themes": ["惜别", "思念", "女子"], "content": "燕子欲归时节，高楼昨夜西风。求得人间成小会，试把金尊傍菊丛。歌长粉面红。斜日更穿帘幕，微凉渐入梧桐。多少襟情言不尽，写向蛮笺曲调中。此情千万重。"}
{"title": "系裙腰·般涉调", "time": "宋代", "author": "张先", "themes": ["思念", "爱情"], "content": "惜霜蟾照夜云天。朦胧影、画勾阑。人情纵似长情月，算一年年。又能得、几番圆。欲寄西江题叶字，流不到、五亭前。东池始有荷新绿，尚小如钱。问何日藕、几时莲。"}
{"title": "惜红衣·吴兴荷花", "time": "宋代", "author": "姜夔", "themes": ["思念"], "content": "枕簟邀凉，琴书换日，睡余无力。细洒冰泉，并刀破甘碧。墙头唤酒，谁问讯、城南诗客。岑寂，高柳晚蝉，说西风消息。虹梁水陌，鱼浪吹香，红衣半狼藉。维舟试望，故国渺天北。可惜柳边沙外，不共美人游历。问甚时同赋，三十六陂秋色？"}
{"title": "东坡引·陇头梅半吐", "time": "宋代", "author": "袁去华", "themes": ["妇女", "思念"], "content": "陇头梅半吐。江南岁将暮。闲窗尽日将愁度。黄昏愁更苦。归期望断，双鱼尺素。念嘶骑、今到何处。残灯背壁三更鼓。斜风吹细雨。"}
{"title": "柳梢青·春感", "time": "宋代", "author": "刘辰翁", "themes": ["元宵节", "故国", "思念"], "content": "铁马蒙毡，银花洒泪，春入愁城。笛里番腔，街头戏鼓，不是歌声。那堪独坐青灯。想故国、高台月明。辇下风光，山中岁月，海上心情。"}
{"title": "望江南·天上月", "time": "五代", "author": null, "themes": ["宋词三百首", "月亮", "思念"], "content": "天上月，遥望似一团银。夜久更阑风渐紧。与奴吹散月边云。照见负心人。"}
{"title": "玉烛新·花穿帘隙透", "time": "宋代", "author": "吴文英", "themes": ["思念"], "content": "花穿帘隙透。向梦里销春，酒中延昼。嫩篁细掐，想思字、堕粉轻黏D139袖。章台别后，展绣络、红蔫香旧。□□□，应数归舟，愁凝画阑眉柳。移灯夜语西窗，逗晓帐迷香，问何时又。素纨乍试，还忆是、绣懒思酸时候。兰清蕙秀。总未比、蛾眉螓首。谁诉与，惟有金笼，春簧细奏。"}
{"title": "长相思·其二", "time": "唐代", "author": "李白", "themes": ["唐诗三百首", "女子", "思念"], "content": "日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天，昔日横波目，今作流泪泉。不信妾断肠，归来看取明镜前。(断肠一作：肠断)"}
{"title": "玉台体", "time": "唐代", "author": "权德舆", "themes": ["唐诗三百首", "女子", "思念"], "content": "昨夜裙带解，今朝蟢子飞。铅华不可弃，莫是藁砧归。"}
{"title": "蝶恋花·又到绿杨曾折处", "time": "清代", "author": "纳兰性德", "themes": ["思念"], "content": "又到绿杨曾折处，不语垂鞭，踏遍清秋路。衰草连天无意绪，雁声远向萧关去。不恨天涯行役苦，只恨西风，吹梦成今古。明日客程还几许，沾衣况是新寒雨。"}
{"title": "清平乐·风鬟雨鬓", "time": "清代", "author": "纳兰性德", "themes": ["爱情", "思念"], "content": "风鬟雨鬓，偏是来无准。倦倚玉兰看月晕，容易语低香近。软风吹遍窗纱，心期便隔天涯。从此伤春伤别，黄昏只对梨花。"}
{"title": "浪淘沙·帘外五更风", "time": "宋代", "author": "李清照", "themes": ["悼亡", "回忆", "思念"], "content": "帘外五更风，吹梦无踪。画楼重上与谁同？记得玉钗斜拨火，宝篆成空。回首紫金峰，雨润烟浓。一江春浪醉醒中。留得罗襟前日泪，弹与征鸿。"}
{"title": "钓雪亭", "time": "宋代", "author": "姜夔", "themes": ["写雪", "思念", "写人"], "content": "阑干风冷雪漫漫，惆怅无人把钓竿。时有官船桥畔过，白鸥飞去落前滩。"}
{"title": "浣溪沙·雨歇梧桐泪乍收", "time": "清代", "author": "纳兰性德", "themes": ["感伤", "思念"], "content": "雨歇梧桐泪乍收，遣怀翻自忆从头。摘花销恨旧风流。帘影碧桃人已去，屧痕苍藓径空留。两眉何处月如钩？"}
{"title": "悼室人", "time": "南北朝", "author": "江淹", "themes": ["悼亡", "思念"], "content": "秋至捣罗纨，泪满未能开。风光肃入户，月华为谁来？结眉向蛛网，沥思视青苔。鬓局将成葆，带减不须摧。我心若涵烟，葐蒀满中怀。"}
{"title": "月", "time": "唐代", "author": "杜甫", "themes": ["月亮", "孤独", "思念"], "content": "万里瞿唐月，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。"}
{"title": "别诗二首·其二", "time": "南北朝", "author": "范云", "themes": ["离别", "思念"], "content": "孤烟起新丰。候雁出云中。草低金城雾。木下玉门风。别君河初满。思君月屡空。折桂衡山北。摘兰沅水东。兰摘心焉寄。桂折意谁通。"}
{"title": "捣衣诗", "time": "南北朝", "author": "柳恽", "themes": ["闺怨", "妇女", "思念"], "content": "孤衾引思绪。独枕怆忧端。深庭秋草绿。高门白露寒。思君起清夜。促柱奏幽兰。不怨飞蓬苦。徒伤蕙草残。行役滞风波。游人淹不归。亭皋木叶下。陇首秋云飞。寒园夕鸟集。思牖草虫悲。嗟矣当春服。安见御冬衣。鹤鸣劳永欢。采菉伤时暮。念君方远游。望妾理纨素。秋风吹绿潭。明月悬高树。佳人饰净容。招携从所务。步栏杳不极。离堂肃已扃。轩高夕杵散。气爽夜碪鸣。瑶华随步响。幽兰逐袂生。踟蹰理金翠。容与纳宵清。泛艳回烟彩。渊旋龟鹤文。凄凄合欢袖。冉冉兰麝芬。不怨杼轴苦。所悲千里分。垂泣送行李。倾首迟归云。"}
{"title": "一剪梅·雨打梨花深闭门", "time": "明代", "author": "唐寅", "themes": ["闺怨", "女子", "思念"], "content": "雨打梨花深闭门，忘了青春，误了青春。赏心乐事共谁论？花下销魂，月下销魂。愁聚眉峰尽日颦，千点啼痕，万点啼痕。晓看天色暮看云，行也思君，坐也思君。"}
{"title": "寄外征衣", "time": "唐代", "author": "陈玉兰", "themes": ["女子", "思念"], "content": "夫戍边关妾在吴，西风吹妾妾忧夫。一行书信千行泪，寒到君边衣到无？"}
{"title": "菩萨蛮·寄女伴", "time": "近代", "author": "秋瑾", "themes": ["婉约", "思念"], "content": "寒风料峭侵窗户，垂帘懒向回廊步。月色入高楼，相思两处愁。无边家国事，并入双蛾翠。若遇早梅开，一枝应寄来!"}
{"title": "代赠二首·其一", "time": "唐代", "author": "李商隐", "themes": ["女子", "思念"], "content": "楼上黄昏欲望休，玉梯横绝月中钩。(月中钩一作：月如钩)芭蕉不展丁香结，同向春风各自愁。"}
{"title": "留别妻", "time": "两汉", "author": null, "themes": ["离别", "思念"], "content": "结发为夫妻，恩爱两不疑。欢娱在今夕，嬿婉及良时。征夫怀远路，起视夜何其？参辰皆已没，去去从此辞。行役在战场，相见未有期。握手一长叹，泪为生别滋。努力爱春华，莫忘欢乐时。生当复来归，死当长相思。"}
{"title": "南歌子·倭堕低梳髻", "time": "唐代", "author": "温庭筠", "themes": ["爱情", "女子", "思念"], "content": "倭堕低梳髻，连娟细扫眉。终日两相思。为君憔悴尽，百花时。"}
{"title": "明月上高楼", "time": "魏晋", "author": "曹植", "themes": ["思念"], "content": "明月照高楼，流光正徘徊。上有愁思妇，悲叹有余哀。借问叹者谁，言是客子妻。君行逾十年，孤妾常独栖。君若清路尘，妾若浊水泥；浮沉各异势，会合何时谐。愿为西南风，长逝入君怀。君怀良不开，贱妾当何依。"}
{"title": "闺怨二首·其一", "time": "唐代", "author": "沈如筠", "themes": ["闺怨", "妇女", "思念"], "content": "雁尽书难寄，愁多梦不成。愿随孤月影，流照伏波营。"}
{"title": "淮海对雪赠傅霭", "time": "唐代", "author": "李白", "themes": ["思念", "友人"], "content": "朔雪落吴天，从风渡溟渤。梅树成阳春，江沙浩明月。兴从剡溪起，思绕梁园发。寄君郢中歌，曲罢心断绝。"}
{"title": "少年游·算来好景只如斯", "time": "清代", "author": "纳兰性德", "themes": ["思念", "亡妻"], "content": "算来好景只如斯，惟许有情知。寻常风月，等闲谈笑，称意即相宜。十年青鸟音尘断，往事不胜思。一钩残照，半帘飞絮，总是恼人时。"}
{"title": "鹊桥仙·乞巧楼空", "time": "清代", "author": "纳兰性德", "themes": ["怀人", "抒情", "思念", "伤感"], "content": "乞巧楼空，影娥池冷，佳节只供愁叹。丁宁休曝旧罗衣，忆素手、为予缝绽。莲粉飘红，菱丝翳碧，仰见明星空烂。亲持钿合梦中来，信天上、人间非幻。"}
{"title": "车遥遥篇", "time": "宋代", "author": "范成大", "themes": ["抒怀", "思念"], "content": "车遥遥，马憧憧。君游东山东复东，安得奋飞逐西风。愿我如星君如月，夜夜流光相皎洁。月暂晦，星常明。留明待月复，三五共盈盈。"}
{"title": "停云", "time": "魏晋", "author": "陶渊明", "themes": ["思念", "友人", "感慨"], "content": "其一霭霭停云，濛濛时雨。八表同昏，平路伊阻。静寄东轩，春醪独抚。良朋悠邈，搔首延伫。其二停云霭霭，时雨濛濛。八表同昏，平陆成江。有酒有酒，闲饮东窗。愿言怀人，舟车靡从。其三东园之树，枝条载荣。竞用新好，以怡余情。人亦有言：日月于征。安得促席，说彼平生。其四翩翩飞鸟，息我庭柯。敛翮闲止，好声相和。岂无他人，念子实多。愿言不获，抱恨如何！"}
{"title": "减字木兰花·烛花摇影", "time": "清代", "author": "纳兰性德", "themes": ["写人", "女子", "思念", "孤独"], "content": ""}
{"title": "菩萨蛮·凤凰相对盘金缕", "time": "唐代", "author": "温庭筠", "themes": ["闺情", "女子", "寂寞", "思念"], "content": "凤凰相对盘金缕，牡丹一夜经微雨。明镜照新妆，鬓轻双脸长。画楼相望久，栏外垂丝柳。音信不归来，社前双燕回。"}
{"title": "清平乐·野花芳草", "time": "唐代", "author": "韦庄", "themes": ["女子", "思念", "怀人", "愁闷"], "content": ""}
{"title": "无题·八岁偷照镜", "time": "唐代", "author": "李商隐", "themes": ["写人", "少女", "爱情"], "content": "八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。"}
{"title": "拔蒲二首", "time": "未知", "author": null, "themes": ["爱情"], "content": "青蒲衔紫茸，长叶复从风。与君同舟去，拔蒲五湖中。朝发桂兰渚，昼息桑榆下。与君同拔蒲，竟日不成把。"}
{"title": "七日夜女歌·其一", "time": "未知", "author": null, "themes": ["爱情"], "content": "三春怨离泣，九秋欣期歌。驾鸾行日时，月明济长河。"}
{"title": "七日夜女歌·其二", "time": "未知", "author": null, "themes": ["爱情"], "content": "长河起秋云，汉渚风凉发。含欣出霄路，可笑向明月。"}
{"title": "虞美人·银床淅沥青梧老", "time": "清代", "author": "纳兰性德", "themes": ["爱情"], "content": "银床淅沥青梧老，屧粉秋蛩扫。采香行处蹙连钱，拾得翠翘何恨不能言。回廊一寸相思地，落月成孤倚。背灯和月就花阴，已是十年踪迹十年心。"}
{"title": "浣溪沙·相见休言有泪珠", "time": "唐代", "author": "欧阳炯", "themes": ["重逢", "爱情"], "content": "相见休言有泪珠，酒阑重得叙欢娱，凤屏鸳枕宿金铺。兰麝细香闻喘息，绮罗纤缕见肌肤，此时还恨薄情无？"}
{"title": "菩萨蛮·蓬莱院闭天台女", "time": "唐代", "author": "李煜", "themes": ["少女", "爱情"], "content": "蓬莱院闭天台女，画堂昼寝人无语。抛枕翠云光，绣衣闻异香。潜来珠锁动，惊觉银屏梦。脸慢笑盈盈，相看无限情。"}
{"title": "江城子·帐里鸳鸯交颈情", "time": "五代", "author": "和凝", "themes": ["女子", "爱情", "离别"], "content": "帐里鸳鸯交颈情，恨鸡声，天已明。愁见街前，还是说归程。临上马时期后会，待梅绽，月初生。"}
{"title": "祝英台近·惜多才", "time": "宋代", "author": null, "themes": ["爱情"], "content": "惜多才，怜薄命，无计可留汝。揉碎花笺，忍写断肠句。道旁杨柳依依，千丝万缕，抵不住、一分愁绪。如何诉。便教缘尽今生，此身已轻许。捉月盟言，不是梦中语。后回君若重来，不相忘处，把杯酒、浇奴坟土。"}
{"title": "木兰花·燕鸿过后莺归去", "time": "宋代", "author": "晏殊", "themes": ["时光", "爱情"], "content": "燕鸿过后莺归去。细算浮生千万绪。长于春梦几多时，散似秋云无觅处。闻琴解佩神仙侣。挽断罗衣留不住。劝君莫作独醒人，烂醉花间应有数。"}
{"title": "如梦令·一饷凝情无语", "time": "宋代", "author": "王之道", "themes": ["爱情", "相思", "怀人"], "content": "一饷凝情无语。手捻梅花何处。倚竹不胜愁，暗想江头归路。东去。东去。短艇淡烟疏雨。"}
{"title": "野有蔓草", "time": "先秦", "author": null, "themes": ["诗经", "爱情"], "content": "野有蔓草，零露漙兮。有美一人，清扬婉兮。邂逅相遇，适我愿兮。野有蔓草，零露瀼瀼。有美一人，婉如清扬。邂逅相遇，与子偕臧。"}
{"title": "长恨歌", "time": "唐代", "author": "白居易", "themes": ["唐诗三百首", "写人", "爱情", "叙事"], "content": "汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。(花开日一作：花开夜；南内一作：南苑)梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。(阑通：栏；飘飘一作：飘飖)含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。"}
{"title": "江南曲四首", "time": "唐代", "author": "储光羲", "themes": ["山水", "写人", "爱情", "生活"], "content": "绿江深见底，高浪直翻空。惯是湖边住，舟轻不畏风。逐流牵荇叶，缘岸摘芦苗。为惜鸳鸯鸟，轻轻动画桡。日暮长江里，相邀归渡头。落花如有意，来去逐船流。隔江看树色，沿月听歌声。不是长干住，那从此路行。"}
{"title": "江城子·竹里风生月上门", "time": "五代", "author": "和凝", "themes": ["女子", "爱情"], "content": "竹里风生月上门。理秦筝，对云屏。轻拨朱弦，恐乱马嘶声。含恨含娇独自语：今夜约，太迟生！"}
{"title": "车遥遥篇", "time": "魏晋", "author": "傅玄", "themes": ["爱情"], "content": "车遥遥兮马洋洋，追思君兮不可忘。君安游兮西入秦，愿为影兮随君身。君在阴兮影不见，君依光兮妾所愿。"}
{"title": "清平乐·红笺小字", "time": "宋代", "author": "晏殊", "themes": ["宋词三百首", "爱情", "怀人"], "content": "红笺小字。说尽平生意。鸿雁在云鱼在水。惆怅此情难寄。斜阳独倚西楼。遥山恰对帘钩。人面不知何处，绿波依旧东流。"}
{"title": "卜算子·赠乐婉杭妓", "time": "宋代", "author": "施酒监", "themes": ["爱情", "女子"], "content": "相逢情便深，恨不相逢早。识尽千千万万人，终不似、伊家好。别你登长道。转更添烦恼。楼外朱楼独倚阑，满目围芳草。"}
{"title": "菩萨蛮·风帘燕舞莺啼柳", "time": "五代", "author": "牛峤", "themes": ["写人", "爱情"], "content": "风帘燕舞莺啼柳，妆台约鬓低纤手。钗重髻盘珊，一枝红牡丹。门前行乐客，白马嘶春色。故故坠金鞭，回头应眼穿。"}
{"title": "无题·飒飒东风细雨来", "time": "唐代", "author": "李商隐", "themes": ["唐诗三百首", "女子", "相思", "爱情"], "content": "飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰！"}
{"title": "无题·昨夜星辰昨夜风", "time": "唐代", "author": "李商隐", "themes": ["唐诗三百首", "爱情", "相思", "感慨"], "content": "昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。"}
{"title": "作蚕丝", "time": "南北朝", "author": null, "themes": ["古诗三百首", "女子", "爱情"], "content": "春蚕不应老，昼夜常怀丝。何惜微躯尽，缠绵自有时。"}
{"title": "菩萨蛮·青岩碧洞经朝雨", "time": "五代", "author": "孙光宪", "themes": ["写人", "爱情"], "content": "青岩碧洞经朝雨，隔花相唤南溪去。一只木兰船，波平远浸天。扣舷惊翡翠，嫩玉抬香臂。红日欲沉西，烟中遥解觽。"}
{"title": "雉朝飞", "time": "唐代", "author": "李白", "themes": ["爱情", "孤独"], "content": "麦陇青青三月时，白雉朝飞挟两雌。锦衣绣翼何离褷，犊牧采薪感之悲。春天和，白日暖。啄食饮泉勇气满，争雄斗死绣颈断。雉子班奏急管弦，倾心酒美尽玉碗。枯杨枯杨尔生稊，我独七十而孤栖。弹弦写恨意不尽，瞑目归黄泥。"}
{"title": "竹枝词九首", "time": "唐代", "author": "刘禹锡", "themes": ["爱情", "生活"], "content": "白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。"}
{"title": "孔雀东南飞 / 古诗为焦仲卿妻作", "time": "两汉", "author": null, "themes": ["高中文言文", "民谣", "写人", "爱情"], "content": "孔雀东南飞，五里一徘徊。“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”府吏长跪告：“伏惟启阿母。今若遣此妇，终老不复取！”阿母得闻之，槌床便大怒：“小子无所畏，何敢助妇语！吾已失恩义，会不相从许！”府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依。入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。还家十余日，县令遣媒来。云有第三郎，窈窕世无双。年始十八九，便言多令才。阿母谓阿女：“汝可去应之。”阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。阿母谢媒人：“女子先有誓，老姥岂敢言！”阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。阿母谓阿女：“适得府君书，明日来迎汝。何不作衣裳？莫令事不举！”阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”府吏再拜还，长叹空房中，作计乃尔立。转头向户里，渐见愁煎迫。其日牛马嘶，新妇入青庐。奄奄黄昏后，寂寂人定初。我命绝今日，魂去尸长留！揽裙脱丝履，举身赴清池。府吏闻此事，心知长别离。徘徊庭树下，自挂东南枝。两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。"}
{"title": "无题二首", "time": "唐代", "author": "李商隐", "themes": ["爱情"], "content": "昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。(转蓬一作：断蓬)闻道阊门萼绿华，昔年相望抵天涯。岂知一夜秦楼客，偷看吴王苑内花。"}
{"title": "无题四首", "time": "唐代", "author": "李商隐", "themes": ["相思", "爱情"], "content": "来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。含情春晼晚，暂见夜阑干。楼响将登怯，帘烘欲过难。多羞钗上燕，真愧镜中鸾。归去横塘晓，华星送宝鞍。何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖后同墙看。归来展转到五更，梁间燕子闻长叹。"}
{"title": "可叹", "time": "唐代", "author": "李商隐", "themes": ["感伤", "爱情"], "content": "幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。"}
{"title": "蝶恋花·记得画屏初会遇", "time": "宋代", "author": "苏轼", "themes": ["爱情", "相思"], "content": "记得画屏初会遇。好梦惊回，望断高唐路。燕子双飞来又去。纱窗几度春光暮。那日绣帘相见处。低眼佯行，笑整香云缕。敛尽春山羞不语。人前深意难轻诉。"}
{"title": "越人歌", "time": "先秦", "author": null, "themes": ["民谣", "爱情"], "content": "今夕何夕兮，搴舟中流。今日何日兮，得与王子同舟。蒙羞被好兮，不訾诟耻。心几烦而不绝兮，得知王子。山有木兮木有枝，心悦君兮君不知。"}
{"title": "江城子·初夜含娇入洞房", "time": "唐代", "author": "和凝", "themes": ["爱情"], "content": "初夜含娇入洞房，理残妆，柳眉长。翡翠屏中，亲爇玉炉香。整顿金钿呼小玉，排红烛，待潘郎。"}
{"title": "白头吟", "time": "两汉", "author": "卓文君", "themes": ["女子", "爱情"], "content": "皑如山上雪，皎若云间月。闻君有两意，故来相决绝。今日斗酒会，明旦沟水头。躞蹀御沟上，沟水东西流。凄凄复凄凄，嫁娶不须啼。愿得一心人，白头不相离。(一心人一作：一人心；白头一作：白首)竹竿何袅袅，鱼尾何簁簁！男儿重意气，何用钱刀为！"}
{"title": "上邪", "time": "两汉", "author": null, "themes": ["古诗三百首", "爱情"], "content": "上邪，我欲与君相知，长命无绝衰。山无陵，江水为竭。冬雷震震，夏雨雪。天地合，乃敢与君绝。"}
{"title": "定情诗", "time": "魏晋", "author": "繁钦", "themes": ["爱情"], "content": "我出东门游，邂逅承清尘。思君即幽房，侍寝执衣巾。时无桑中契，迫此路侧人。我既媚君姿，君亦悦我颜。何以致拳拳？绾臂双金环。何以道殷勤？约指一双银。何以致区区？耳中双明珠。何以致叩叩？香囊系肘后。何以致契阔？绕腕双跳脱。何以结恩情？美玉缀罗缨。何以结中心？素缕连双针。何以结相于？金薄画搔头。何以慰别离？耳后玳瑁钗。何以答欢忻？纨素三条裙。何以结愁悲？白绢双中衣。与我期何所？乃期东山隅。日旰兮不来，谷风吹我襦。远望无所见，涕泣起踟蹰。与我期何所？乃期山南阳。日中兮不来，飘风吹我裳。逍遥莫谁睹，望君愁我肠。与我期何所？乃期西山侧。日夕兮不来，踯躅长叹息。远望凉风至，俯仰正衣服。与我期何所？乃期山北岑。日暮兮不来，凄风吹我襟。望君不能坐，悲苦愁我心。爱身以何为，惜我华色时。中情既款款，然后克密期。褰衣蹑茂草，谓君不我欺。厕此丑陋质，徙倚无所之。自伤失所欲，泪下如连丝。"}
{"title": "有所思", "time": "唐代", "author": "卢仝", "themes": ["爱情"], "content": "当时我醉美人家，美人颜色娇如花。今日美人弃我去，青楼珠箔天之涯。天涯娟娟姮娥月，三五二八盈又缺。翠眉蝉鬓生别离，一望不见心断绝。心断绝，几千里？梦中醉卧巫山云，觉来泪滴湘江水。湘江两岸花木深，美人不见愁人心。含愁更奏绿绮琴，调高弦绝无知音。美人兮美人，不知为暮雨兮为朝云。相思一夜梅花发，忽到窗前疑是君。"}
{"title": "古词三首", "time": "唐代", "author": "于鹄", "themes": ["叙事", "爱情"], "content": "素丝带金地，窗间掬飞尘。偷得凤凰钗，门前乞行人。新长青丝发，哑哑言语黠。随人敲铜镜，街头救明月。东家新长儿，与妾同时生。并长两心熟，到大相呼名。"}
{"title": "写情", "time": "唐代", "author": "李益", "themes": ["爱情"], "content": "水纹珍簟思悠悠，千里佳期一夕休。从此无心爱良夜，任他明月下西楼。"}
{"title": "省试湘灵鼓瑟", "time": "唐代", "author": "钱起", "themes": ["音乐", "爱情", "哀怨"], "content": "善鼓云和瑟，常闻帝子灵。冯夷空自舞，楚客不堪听。苦调凄金石，清音入杳冥。苍梧来怨慕，白芷动芳馨。流水传潇浦，悲风过洞庭。曲终人不见，江上数峰青。"}
{"title": "秦女卷衣", "time": "唐代", "author": "李白", "themes": ["爱情"], "content": "天子居未央，妾侍卷衣裳。顾无紫宫宠，敢拂黄金床。水至亦不去，熊来尚可当。微身奉日月，飘若萤之光。愿君采葑菲，无以下体妨。"}
{"title": "双燕离", "time": "唐代", "author": "李白", "themes": ["爱情"], "content": "双燕复双燕，双飞令人羡。玉楼珠阁不独栖，金窗绣户长相见。柏梁失火去，因入吴王宫。吴宫又焚荡，雏尽巢亦空。憔悴一身在，孀雌忆故雄。双飞难再得，伤我寸心中。"}
{"title": "乌夜啼", "time": "唐代", "author": "李白", "themes": ["女子", "追忆", "爱情"], "content": "黄云城边乌欲栖，归飞哑哑枝上啼。机中织锦秦川女，碧纱如烟隔窗语。停梭怅然忆远人，独宿孤房泪如雨。"}
{"title": "朝来曲", "time": "唐代", "author": "王昌龄", "themes": ["爱情"], "content": "月昃鸣珂动，花连绣户春。盘龙玉台镜，唯待画眉人。"}
{"title": "潜别离", "time": "唐代", "author": "白居易", "themes": ["爱情"], "content": "不得哭，潜别离。不得语，暗相思。两心之外无人知。深笼夜锁独栖鸟，利剑春断连理枝。河水虽浊有清日，乌头虽黑有白时。惟有潜离与暗别，彼此甘心无后期。"}
{"title": "杂曲歌辞·春江曲", "time": "唐代", "author": "郭元振", "themes": ["爱情"], "content": "江水春沉沉，上有双竹林。竹叶坏水色，郎亦坏人心。"}
{"title": "出其东门", "time": "先秦", "author": null, "themes": ["诗经", "爱情"], "content": "出其东门，有女如云。虽则如云，匪我思存。缟衣綦巾，聊乐我员。出其闉闍，有女如荼。虽则如荼，匪我思且。缟衣茹藘，聊可与娱。"}
{"title": "静女", "time": "先秦", "author": null, "themes": ["诗经", "爱情", "民谣"], "content": "静女其姝，俟我于城隅。爱而不见，搔首踟蹰。静女其娈，贻我彤管。彤管有炜，说怿女美。自牧归荑，洵美且异。匪女之为美，美人之贻。"}
{"title": "桑中", "time": "先秦", "author": null, "themes": ["诗经", "爱情"], "content": "爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。"}
{"title": "女曰鸡鸣", "time": "先秦", "author": null, "themes": ["诗经", "爱情", "民谣"], "content": "女曰鸡鸣，士曰昧旦。子兴视夜，明星有烂。将翱将翔，弋凫与雁。弋言加之，与子宜之。宜言饮酒，与子偕老。琴瑟在御，莫不静好。知子之来之，杂佩以赠之。知子之顺之，杂佩以问之。知子之好之，杂佩以报之。"}
{"title": "山有扶苏", "time": "先秦", "author": null, "themes": ["诗经", "爱情"], "content": "山有扶苏，隰有荷华。不见子都，乃见狂且。山有乔松，隰有游龙，不见子充，乃见狡童。"}
{"title": "东门之墠", "time": "先秦", "author": null, "themes": ["诗经", "爱情"], "content": "东门之墠，茹藘在阪。其室则迩，其人甚远。东门之栗，有践家室。岂不尔思？子不我即！"}
{"title": "野有死麕", "time": "先秦", "author": null, "themes": ["诗经", "爱情"], "content": "野有死麕，白茅包之。有女怀春，吉士诱之。林有朴樕，野有死鹿。白茅纯束，有女如玉。舒而脱脱兮！无感我帨兮！无使尨也吠！"}
{"title": "汉广", "time": "先秦", "author": null, "themes": ["诗经", "爱情"], "content": "南有乔木，不可休思。汉有游女，不可求思。汉之广矣，不可泳思。江之永矣，不可方思。翘翘错薪，言刈其楚。之子于归，言秣其马。汉之广矣，不可泳思。江之永矣，不可方思。翘翘错薪，言刈其蒌。之子于归，言秣其驹。汉之广矣，不可泳思。江之永矣，不可方思。"}
{"title": "匏有苦叶", "time": "先秦", "author": null, "themes": ["诗经", "爱情"], "content": "匏有苦叶，济有深涉。深则厉，浅则揭。有瀰济盈，有鷕雉鸣。济盈不濡轨，雉鸣求其牡。雍雍鸣雁，旭日始旦。士如归妻，迨冰未泮。招招舟子，人涉卬否。人涉卬否，卬须我友。"}
{"title": "大车", "time": "先秦", "author": null, "themes": ["诗经", "爱情"], "content": "大车槛槛，毳衣如菼。岂不尔思？畏子不敢。大车啍啍，毳衣如璊。岂不尔思？畏子不奔。毂则异室，死则同穴。谓予不信，有如皎日。"}
{"title": "丘中有麻", "time": "先秦", "author": null, "themes": ["诗经", "爱情"], "content": "丘中有麻，彼留子嗟。彼留子嗟，将其来施施。丘中有麦，彼留子国。彼留子国，将其来食。丘中有李，彼留之子。彼留之子，贻我佩玖。"}
{"title": "将仲子", "time": "先秦", "author": null, "themes": ["诗经", "爱情", "民谣"], "content": "将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。"}
{"title": "东门之枌", "time": "先秦", "author": null, "themes": ["诗经", "爱情"], "content": "东门之枌，宛丘之栩。子仲之子，婆娑其下。穀旦于差，南方之原。不绩其麻，市也婆娑。穀旦于逝，越以鬷迈。视尔如荍，贻我握椒。"}
{"title": "衡门", "time": "先秦", "author": null, "themes": ["诗经", "爱情", "哲理"], "content": "衡门之下，可以栖迟。泌之洋洋，可以乐饥。岂其食鱼，必河之鲂？岂其取妻，必齐之姜？岂其食鱼，必河之鲤？岂其取妻，必宋之子？"}
{"title": "东门之杨", "time": "先秦", "author": null, "themes": ["诗经", "爱情"], "content": "东门之杨，其叶牂牂。昏以为期，明星煌煌。东门之杨，其叶肺肺。昏以为期，明星晢晢。"}
{"title": "隰桑", "time": "先秦", "author": null, "themes": ["诗经", "爱情"], "content": "隰桑有阿，其叶有难。既见君子，其乐如何。隰桑有阿，其叶有沃。既见君子，云何不乐。隰桑有阿，其叶有幽。既见君子，德音孔胶。心乎爱矣，遐不谓矣？中心藏之，何日忘之！"}
{"title": "菩萨蛮·铜簧韵脆锵寒竹", "time": "唐代", "author": "李煜", "themes": ["爱情", "感伤"], "content": "铜簧韵脆锵寒竹，新声慢奏移纤玉。眼色暗相钩，秋波横欲流。雨云深绣户，来便谐衷素。宴罢又成空，魂迷春梦中。"}
{"title": "赠邻女 / 寄李亿员外", "time": "唐代", "author": "鱼玄机", "themes": ["女子", "爱情", "哲理"], "content": "羞日遮罗袖，愁春懒起妆。易求无价宝，难得有情郎。枕上潜垂泪，花间暗断肠。自能窥宋玉，何必恨王昌？"}
{"title": "银河吹笙", "time": "唐代", "author": "李商隐", "themes": ["追忆", "爱情", "怀念"], "content": "怅望银河吹玉笙，楼寒院冷接平明。重衾幽梦他年断，别树羁雌昨夜惊。月榭故香因雨发，风帘残烛隔霜清。不须浪作缑山意，湘瑟秦箫自有情。"}
{"title": "石榴", "time": "唐代", "author": "李商隐", "themes": ["女子", "爱情"], "content": "榴枝婀娜榴实繁，榴膜轻明榴子鲜。可羡瑶池碧桃树，碧桃红颊一千年。"}
{"title": "赠去婢", "time": "唐代", "author": "崔郊", "themes": ["爱情"], "content": "公子王孙逐后尘，绿珠垂泪滴罗巾。侯门一入深如海，从此萧郎是路人。(如海一作：似海)"}
{"title": "诉衷情·花前月下暂相逢", "time": "宋代", "author": "张先", "themes": ["爱情"], "content": "花前月下暂相逢。苦恨阻从容。何况酒醒梦断，花谢月朦胧。花不尽，月无穷。两心同。此时愿作，杨柳千丝，绊惹春风。"}
{"title": "迷仙引·才过笄年", "time": "宋代", "author": "柳永", "themes": ["宋词三百首", "女子", "向往", "爱情"], "content": "才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常只恐、容易蕣华偷换，光阴虚度。已受君恩顾，好与花为主。万里丹霄，何妨携手同归去。永弃却、烟花伴侣。免教人见妾，朝云暮雨。"}
{"title": "秋夜月·当初聚散", "time": "宋代", "author": "柳永", "themes": ["重逢", "爱情"], "content": "当初聚散。便唤作、无由再逢伊面。近日来、不期而会重欢宴。向尊前、闲暇里，敛著眉儿长叹。惹起旧愁无限。盈盈泪眼。漫向我耳边，作万般幽怨。奈你自家心下，有事难见。待信真个，恁别无萦绊。不免收心，共伊长远。"}
{"title": "华山畿·君既为侬死", "time": "南北朝", "author": null, "themes": ["爱情"], "content": "华山畿，华山畿，君既为侬死，独生为谁施？欢若见怜时，棺木为侬开。"}
{"title": "和项王歌", "time": "两汉", "author": "虞姬", "themes": ["爱情"], "content": "汉兵已略地，四方楚歌声。大王意气尽，贱妾何聊生！"}
{"title": "高唐赋", "time": "先秦", "author": "宋玉", "themes": ["爱情", "神话"], "content": "昔者楚襄王与宋玉游于云梦之台，望高之观，其上独有云气，崪兮直上，忽兮改容，须臾之间，变化无穷。王问玉曰：“此何气也？”玉对曰：“所谓朝云者也。”王曰：“何谓朝云？”玉曰：“昔者先王尝游高唐，怠而昼寝，梦见一妇人曰：‘妾，巫山之女也。为高唐之客。闻君游高唐，愿荐枕席。’王因幸之。去而辞曰：‘妾在巫山之阳，高丘之阻，旦为朝云，暮为行雨。朝朝暮暮，阳台之下。’旦朝视之，如言。故为立庙，号曰朝云。”王曰：“朝云始楚，状若何也？”玉对曰：“其始楚也，榯兮若松榯；其少进也，晰兮若姣姬，扬衭鄣日，而望所思。忽兮改容，偈兮若驾驷马，建羽旗。湫兮如风，凄兮如雨。风止雨霁，云无所处。”王曰：“寡人方今可以游乎？”玉曰：“可。”王曰：“其何如矣？”玉曰：“高矣显矣，临望远矣。广矣普矣，万物祖矣。上属于天，下见于渊，珍怪奇伟，不可称论。”王曰：“试为寡人赋之！”玉曰：“唯唯！”惟高唐之大体兮，殊无物类之可仪比。巫山赫其无畴兮，道互折而曾累。登巉巗而下望兮，临大阺之稸水。遇天雨之新霁兮，观百谷之俱集。濞汹汹其无声兮，溃淡淡而并入。滂洋洋而四施兮，蓊湛湛而弗上。长风至而波起兮，若丽山之孤亩。势薄岸而相击兮，隘交引而却会。崪中怒而特高兮，若浮海而望碣石。砾磥磥而相摩兮，巆震天之礚礚。巨石溺溺之瀺灂兮，沫潼潼而高厉，水澹澹而盘纡兮，洪波淫淫之溶。奔扬踊而相击兮，云兴声之霈霈。猛兽惊而跳骇兮，妄奔走而驰迈。虎豹豺兕，失气恐喙；雕鹗鹰鹞，飞扬伏窜。股战胁息，安敢妄挚。于是水虫尽暴，乘渚之阳，鼋鼍鱣鮪，交积纵横。振鳞奋翼，蜲蜲蜿蜿。中阪遥望，玄木冬荣，煌煌荧荧，夺人目精。爛兮若列星，曾不可殚形。榛林郁盛，葩华覆盖；双椅垂房，纠枝还会。徙靡澹淡，随波闇蔼；东西施翼，猗狔丰沛。绿叶紫裹，丹茎白蒂。纤条悲鸣；声似竽籁；清浊相和，五变四会。感心动耳，回肠伤气；孤子寡妇，寒心酸鼻。长吏隳官，贤士失志；愁思无已，叹息垂泪。登高远望，使人心瘁；盘岸巑，裖陈皑皑。磐石险峻，倾崎崖。巌岖参差，纵横相追。陬互横啎，背穴偃蹠。交加累积，重叠增益。状若砾柱，杂巫山下；仰视山巅，肃何千千。炫燿虹蜺，俯视峥嵘，窐寥窈冥，不见其底，虚闻松声。倾岸洋洋，立而熊经，久而不去，足尽汗出。悠悠忽忽，怊怅自失。使人心动，无故自恐。賁育之断，不能为勇。卒愕异物，不知所出。纵纵莘莘，若生于鬼，若出于神。状似走兽，或象飞禽。谲诡奇伟，不可究陈。上至观侧，地盖底平。箕踵漫衍，芳草罗生。秋兰茝蕙，江离载青。青荃射干，揭车苞并。薄草靡靡，聮延夭夭，越香掩掩；众雀嗷嗷，雌雄相失，哀鸣相号。王鴡鸝黄，正冥楚鸠。秭归思妇，垂鸡高巢。其鸣喈喈，当年遨游。更唱迭和，赴曲随流。有方之士，羡门高谿。上成郁林，公乐聚榖。进纯牺，祷琁室。醮诸神，礼太一。传祝已具，言辞已毕。王乃乘玉舆，驷仓螭，垂旒旌；旆合谐。紬大絃而雅声流，冽风过而增悲哀。于是调讴，令人惏悽，胁息曾。于是乃纵猎者，基趾如星，传言羽猎；衔枚无声，弓弩不发，罘不倾。涉莽莽，驰苹苹。飞鸟未及起，走兽未及发。何节奄忽，蹄足灑血。举功先得，获车已实。王将欲往见，必先斋戒。差时择日，简舆玄服。建云旆，蜺为旌，翠为盖。风起云止，千里而逝。盖发蒙，往自会，思万方，忧国害，开贤圣，辅不逮，九窍通郁，精神察滞。延年益寿千万岁。"}
{"title": "神女赋", "time": "先秦", "author": "宋玉", "themes": ["写人", "爱情", "神话"], "content": "楚襄王与宋玉游于云梦之浦，使玉赋高唐之事。其夜玉寝，果梦与神女遇，其状甚丽，玉异之。明日，以白王。王曰：“其梦若何？”玉对曰：“晡夕之后，精神恍忽，若有所喜，纷纷扰扰，未知何意？目色仿佛，乍若有记：见一妇人，状甚奇异。寐而梦之，寤不自识；罔兮不乐，怅然失志。于是抚心定气，复见所梦。”王曰：“状何如也？”玉曰：“茂矣美矣，诸好备矣。盛矣丽矣，难测究矣。上古既无，世所未见，瑰姿玮态，不可胜赞。其始来也，耀乎若白日初出照屋梁；其少进也，皎若明月舒其光。须臾之间，美貌横生：晔兮如华，温乎如莹。五色并驰，不可殚形。详而视之，夺人目精。其盛饰也，则罗纨绮绩盛文章，极服妙采照万方。振绣衣，被袿裳，秾不短，纤不长，步裔裔兮曜殿堂，忽兮改容，婉若游龙乘云翔。嫷披服，侻薄装，沐兰泽，含若芳。性合适，宜侍旁，顺序卑，调心肠。”王曰：“若此盛矣，试为寡人赋之。”玉曰：“唯唯。”夫何神女之姣丽兮，含阴阳之渥饰。披华藻之可好兮，若翡翠之奋翼。其象无双，其美无极；毛嫱鄣袂，不足程式；西施掩面，比之无色。近之既妖，远之有望，骨法多奇，应君之相，视之盈目，孰者克尚。私心独悦，乐之无量；交希恩疏，不可尽畅。他人莫睹，王览其状。其状峨峨，何可极言。貌丰盈以庄姝兮，苞湿润之玉颜。眸子炯其精朗兮，瞭多美而可视。眉联娟以蛾扬兮，朱唇地其若丹。素质干之实兮，志解泰而体闲。既姽婳于幽静兮，又婆娑乎人间。宜高殿以广意兮，翼故纵而绰宽。动雾以徐步兮，拂声之珊珊。望余帷而延视兮，若流波之将澜。奋长袖以正衽兮，立踯躅而不安。澹清静其兮，性沉详而不烦。时容与以微动兮，志未可乎得原。意似近而既远兮，若将来而复旋。褰余而请御兮，愿尽心之。怀贞亮之清兮，卒与我兮相难。陈嘉辞而云对兮，吐芬芳其若兰。精交接以来往兮，心凯康以乐欢。神独亨而未结兮，魂茕茕以无端。含然诺其不分兮，扬音而哀叹！薄怒以自持兮，曾不可乎犯干。于是摇佩饰，鸣玉鸾；奁衣服，敛容颜；顾女师，命太傅。欢情未接，将辞而去；迁延引身，不可亲附。似逝未行，中若相首；目略微眄，精采相授。志态横出，不可胜记。意离未绝，神心怖覆；礼不遑讫，辞不及究；愿假须臾，神女称遽。徊肠伤气，颠倒失据，黯然而暝，忽不知处。情独私怀，谁者可语？惆怅垂涕，求之至曙。"}
{"title": "玉楼春·桃溪不作从容住", "time": "宋代", "author": "周邦彦", "themes": ["宋词三百首", "神话", "爱情"], "content": "桃溪不作从容住，秋藕绝来无续处。当时相候赤阑桥，今日独寻黄叶路。烟中列岫青无数，雁背夕阳红欲暮。人如风后入江云，情似雨馀粘地絮。"}
{"title": "木兰花·清琴再鼓求凰弄", "time": "宋代", "author": "贺铸", "themes": ["爱情"], "content": "清琴再鼓求凰弄，紫陌屡盘骄马鞚。远山眉样认心期，流水车音牵目送。归来翠被和衣拥，醉解寒生钟鼓动。此欢只许梦相亲，每向梦中还说梦。"}
{"title": "洛神赋", "time": "魏晋", "author": "曹植", "themes": ["写人", "爱情", "神话"], "content": "黄初三年，余朝京师，还济洛川。古人有言，斯水之神，名曰宓妃。感宋玉对楚王神女之事，遂作斯赋，其词曰：余从京域，言归东藩，背伊阙，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：“尔有觌于彼者乎？彼何人斯，若此之艳也！”御者对曰：“臣闻河洛之神，名曰宓妃。然则君王所见，无乃是乎？其状若何，臣愿闻之。”余告之曰：其形也，翩若惊鸿，婉若游龙，荣曜秋菊，华茂春松。髣髴兮若轻云之蔽月，飘飖兮若流风之回雪。远而望之，皎若太阳升朝霞。迫而察之，灼若芙蕖出渌波。秾纤得衷，修短合度。肩若削成，腰如约素。延颈秀项，皓质呈露，芳泽无加，铅华弗御。云髻峨峨，修眉联娟，丹唇外朗，皓齿内鲜。明眸善睐，靥辅承权，瓌姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。于是洛灵感焉，徙倚彷徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。尔乃众灵杂遝，命俦啸侣。或戏清流，或翔神渚。或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神。凌波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。于是屏翳收风，川后静波。冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清阳，动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘返，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。"}
{"title": "生查子·长恨涉江遥", "time": "宋代", "author": "晏几道", "themes": ["爱情", "女子", "感伤"], "content": "长恨涉江遥，移近溪头住。闲荡木兰舟，误入双鸳浦。无端轻薄云，暗作廉纤雨。翠袖不胜寒，欲向荷花语。"}
{"title": "渔家傲·近日门前溪水涨", "time": "宋代", "author": "欧阳修", "themes": ["宋词三百首", "女子", "向往", "爱情"], "content": "近日门前溪水涨。郎船几度偷相访。船小难开红斗帐。无计向。合欢影里空惆怅。愿妾身为红菡萏。年年生在秋江上。重愿郎为花底浪。无隔障。随风逐雨长来往。"}
{"title": "生查子·含羞整翠鬟", "time": "宋代", "author": "欧阳修", "themes": ["爱情", "离愁", "音乐", "女子"], "content": "含羞整翠鬟，得意频相顾。雁柱十三弦，一一春莺语。娇云容易飞，梦断知何处。深院锁黄昏，阵阵芭蕉雨。"}
{"title": "黄金缕·家在钱塘江上住", "time": "宋代", "author": "司马槱", "themes": ["爱情", "相思"], "content": "家在钱塘江上住。花落花开，不管年华度。燕子又将春色去。纱窗一阵黄昏雨。（家在一作：妾本）斜插犀梳云半吐。檀板清歌，唱彻黄金缕。望断云行无去处。梦回明月生春浦。"}
{"title": "江城子·迎得郎来入绣闱", "time": "五代", "author": "和凝", "themes": ["女子", "爱情"], "content": "迎得郎来入绣闱，语相思，连理枝。鬓乱钗垂，梳堕印山眉。娅姹含情娇不语，纤玉手，抚郎衣。"}
{"title": "转调二郎神·闷来弹鹊", "time": "宋代", "author": "张孝祥", "themes": ["爱情", "怀人"], "content": "闷来弹鹊，又搅碎、一帘花影。漫试著春衫，还思纤手，熏彻金猊烬冷。动是愁端如何向，但怪得、新来多病。嗟旧日沈腰，如今潘鬓，怎堪临镜？重省。别时泪湿，罗衣犹凝。料为我厌厌，日高慵起，长托春酲未醒。雁足不来，马蹄难驻，门掩一庭芳景。空伫立，尽日阑干倚遍，昼长人静。"}
{"title": "江城子·斗转星移玉漏频", "time": "五代", "author": "和凝", "themes": ["女子", "爱情"], "content": "斗转星移玉漏频。已三更，对栖莺。历历花间，似有马啼声。含笑整衣开绣户，斜敛手，下阶迎。"}
{"title": "浪淘沙·海底飞尘终有日", "time": "唐代", "author": "白居易", "themes": ["爱情", "离别", "伤感"], "content": "海底飞尘终有日，山头化石岂无时。谁道小郎抛小妇，船头一去没回期。"}
{"title": "南乡子·相见处", "time": "五代", "author": "李珣", "themes": ["写人", "少女", "爱情"], "content": ""}
{"title": "满江红·代北燕南", "time": "清代", "author": "纳兰性德", "themes": ["相思", "爱情"], "content": "代北燕南，应不隔、月明千里。谁相念、胭脂山下，悲哉秋气。小立乍惊清露湿，孤眠最惜浓香腻。况夜鸟、啼绝四更头，边声起。销不尽，悲歌意。匀不尽，相思泪。想故园今夜，玉阑谁倚。青海不来如意梦，红笺暂写违心字。道别来、浑是不关心，东堂桂。"}
{"title": "落花时·夕阳谁唤下楼梯", "time": "清代", "author": "纳兰性德", "themes": ["爱情"], "content": ""}
{"title": "云鬟烟鬓与谁期", "time": "宋代", "author": "王安石", "themes": ["抒情", "爱情", "政治", "抱负"], "content": "云鬟烟鬓与谁期，一去天边更不归。还似九疑山下女，千秋长望舜裳衣。"}
{"title": "君难托", "time": "宋代", "author": "王安石", "themes": ["妇女", "哀怨", "爱情"], "content": "槿花朝开暮还坠，妾身与花宁独异。忆昔相逢俱少年，两情未许谁最先。感君绸缪逐君去，成君家计良辛苦。人事反覆那能知？谗言人耳须臾离。嫁时罗衣羞更著，如今始悟君难托叶。君难托，妾亦不忘旧时约。"}
{"title": "南歌子·懒拂鸳鸯枕", "time": "唐代", "author": "温庭筠", "themes": ["爱情", "女子", "相思"], "content": "懒拂鸳鸯枕，休缝翡翠裙，罗帐罢炉熏。近来心更切，为思君。"}
{"title": "画鹰", "time": "唐代", "author": "杜甫", "themes": ["写鸟", "励志"], "content": "素练风霜起，苍鹰画作殊。耸身思狡兔，侧目似愁胡。绦镟光堪摘，轩楹势可呼。何当击凡鸟，毛血洒平芜。"}
{"title": "答章孝标", "time": "唐代", "author": "李绅", "themes": ["哲理", "励志"], "content": "假金方用真金镀，若是真金不镀金。十载长安得一第，何须空腹用高心。"}
{"title": "二砺", "time": "宋代", "author": "郑思肖", "themes": ["古诗三百首", "爱国", "励志"], "content": "愁里高歌梁父吟，犹如金玉戛商音。十年勾践亡吴计，七日包胥哭楚心。秋送新鸿哀破国，昼行饥虎齧空林。胸中有誓深于海，肯使神州竟陆沉？"}
{"title": "出塞", "time": "清代", "author": "徐锡麟", "themes": ["边塞", "励志", "赞美", "爱国"], "content": "军歌应唱大刀环，誓灭胡奴出玉关。只解沙场为国死，何须马革裹尸还。"}
{"title": "南园十三首·其五", "time": "唐代", "author": "李贺", "themes": ["地名", "爱国", "励志"], "content": "男儿何不带吴钩，收取关山五十州。请君暂上凌烟阁，若个书生万户侯？"}
{"title": "勤学", "time": "宋代", "author": "汪洙", "themes": ["励志", "学习"], "content": "学向勤中得，萤窗万卷书。三冬今足用，谁笑腹空虚。"}
{"title": "壮士篇", "time": "魏晋", "author": "张华", "themes": ["人生", "励志"], "content": "天地相震荡，回薄不知穷。人物禀常格，有始必有终。年时俯仰过，功名宜速崇。壮士怀愤激，安能守虚冲？乘我大宛马，抚我繁弱弓。长剑横九野，高冠拂玄穹。慷慨成素霓，啸咤起清风。震响骇八荒，奋威曜四戎。濯鳞沧海畔，驰骋大漠中。独步圣明世，四海称英雄。"}
{"title": "卜居", "time": "先秦", "author": "屈原", "themes": ["古文观止", "写人", "品格", "励志"], "content": "屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”屈原曰：“吾宁悃悃款款，朴以忠乎，将送往劳来，斯无穷乎？“宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？“宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？“此孰吉孰凶？何去何从？“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞！”詹尹乃释策而谢曰：“夫尺有所短，寸有所长；物有所不足，智有所不明；数有所不逮，神有所不通。用君之心，行君之意。龟策诚不能知此事。”"}
{"title": "送东阳马生序", "time": "明代", "author": "宋濂", "themes": ["初中文言文", "学习", "励志"], "content": "余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意。以中有足乐者，不知口体之奉不若人也。盖余之勤且艰若此。今虽耄老，未有所成，犹幸预君子之列，而承天子之宠光，缀公卿之后，日侍坐备顾问，四海亦谬称其氏名，况才之过于余者乎？今诸生学于太学，县官日有廪稍之供，父母岁有裘葛之遗，无冻馁之患矣；坐大厦之下而诵《诗》《书》，无奔走之劳矣；有司业、博士为之师，未有问而不告，求而不得者也；凡所宜有之书，皆集于此，不必若余之手录，假诸人而后见也。其业有不精，德有不成者，非天质之卑，则心不若余之专耳，岂他人之过哉！东阳马生君则，在太学已二年，流辈甚称其贤。余朝京师，生以乡人子谒余，撰长书以为贽，辞甚畅达，与之论辩，言和而色夷。自谓少时用心于学甚劳，是可谓善学者矣！其将归见其亲也，余故道为学之难以告之。谓余勉乡人以学者，余之志也；诋我夸际遇之盛而骄乡人者，岂知余者哉！"}
{"title": "勾践灭吴", "time": "先秦", "author": null, "themes": ["高中文言文", "励志", "历史"], "content": "越王勾践栖于会稽之上，乃号令于三军曰：“凡我父兄昆弟及国子姓，有能助寡人谋而退吴者，吾与之共知越国之政。”大夫种进对曰：“臣闻之，贾人夏则资皮，冬则资絺，旱则资舟，水则资车，以待乏也。夫虽无四方之忧，然谋臣与爪牙之士，不可不养而择也。譬如蓑笠，时雨既至，必求之。今君王既栖于会稽之上，然后乃求谋臣，无乃后乎？”勾践曰：“苟得闻子大夫之言，何后之有？”执其手而与之谋。遂使之行成于吴，曰：“寡君勾践乏无所使，使其下臣种，不敢彻声闻于大王，私于下执事曰：寡君之师徒不足以辱君矣；愿以金玉、子女赂君之辱。请勾践女女于王，大夫女女于大夫，士女女于士；越国之宝器毕从！寡君帅越国之众以从君之师徒。唯君左右之，若以越国之罪为不可赦也，将焚宗庙，系妻孥，沈金玉于江；有带甲五千人，将以致死，乃必有偶，是以带甲万人事君也，无乃即伤君王之所爱乎？与其杀是人也，宁其得此国也，其孰利乎？”夫差将欲听，与之成。子胥谏曰：“不可！夫吴之与越也，仇讎敌战之国也；三江环之，民无所移。有吴则无越，有越则无吴。将不可改于是矣！员闻之：陆人居陆，水人居水，夫上党之国，我攻而胜之，吾不能居其地，不能乘其车；夫越国，吾攻而胜之，吾能居其地，吾能乘其舟。此其利也，不可失也已。君必灭之！失此利也，虽悔之，必无及已。越人饰美女八人，纳之太宰嚭，曰：“子苟赦越国之罪，又有美于此者将进之。”太宰嚭谏曰：“嚭闻古之伐国者，服之而已；今已服矣，又何求焉？”夫差与之成而去之。勾践说于国人曰：“寡人不知其力之不足也，而又与大国执仇，以暴露百姓之骨于中原，此则寡人之罪也。寡人请更。”于是葬死者，问伤者，养生者；吊有忧，贺有喜；送往者，迎来者；去民之所恶，补民之不足。然后卑事夫差，宦士三百人于吴，其身亲为夫差前马。勾践之地，南至于句无，北至于御儿，东至于鄞，西至于姑蔑，广运百里，乃致其父母昆弟而誓之，曰：“寡人闻，古之贤君，四方之民归之，若水之归下也。今寡人不能，将帅二三子夫妇以蕃。”令壮者无取老妇，令老者无取壮妻；女子十七不嫁，其父母有罪；丈夫二十不取，其父母有罪。将免者以告，公令医守之。生丈夫，二壶酒，一犬；生女子，二壶酒，一豚；生三人，公与之母；生二子，公与之饩。当室者死，三年释其政；支子死，三月释其政；必哭泣葬埋之如其子。令孤子、寡妇、疾疹、贫病者，纳宦其子。其达士，洁其居，美其服，饱其食，而摩厉之于义。四方之士来者，必庙礼之。勾践载稻与脂于舟以行。国之孺子之游者，无不哺（有的哺为“饣”偏旁）也，无不歠也：必问其名。非其身之所种则不食，非其夫人之所织则不衣。十年不收于国，民俱有三年之食。国之父兄请曰：“昔者夫差耻吾君于诸侯之国，今越国亦节矣，请报之。”勾践辞曰：“昔者之战也，非二三子之罪也，寡人之罪也。如寡人者，安与知耻？请姑无庸战。”父兄又请曰：“越四封之内，亲吾君也，犹父母也。子而思报父母之仇，臣而思报君之仇，其有敢不尽力者乎？请复战！”勾践既许之，乃致其众而誓之，曰：“寡人闻古之贤君，不患其众之不足也，而患其志行之少耻也。今夫差衣水犀之甲者亿有三千，不患其志行之少耻也，而患其众之不足也。今寡人将助天灭之。吾不欲匹夫之勇也，欲其旅进旅退。进则思赏，退则思刑；如此，则有常赏。进不用命，退则无耻；如此，则有常刑。”果行，国人皆劝。父勉其子，兄勉其弟，妇勉其夫，曰：“孰是君也，而可无死乎？”是故败吴于囿，又败之于没，又郊败之。夫差行成，曰；“寡人之师徒，不足以辱君矣，请以金玉、子女赂君之辱！”勾践对曰：“昔天以越予吴，而吴不受命；今天以吴予越，越可以无听天之命，而听君之令乎！吾请达王甬、句东，吾与君为二君乎！”夫差对曰：“寡人礼先壹饭矣，君若不忘周室而为敝邑宸宇，亦寡人之愿也。君若曰：『吾将残汝社稷，灭汝宗庙。』寡人请死，余何而目以视於天下乎？越君其次也！”遂灭吴。"}
{"title": "鹅赠鹤", "time": "唐代", "author": "白居易", "themes": ["动物", "励志"], "content": "君因风送入青云，我被人驱向鸭群。雪颈霜毛红网掌，请看何处不如君？"}
{"title": "酬乐天咏老见示", "time": "唐代", "author": "刘禹锡", "themes": ["励志"], "content": "人谁不顾老，老去有谁怜。身瘦带频减，发稀冠自偏。废书缘惜眼，多炙为随年。经事还谙事，阅人如阅川。细思皆幸矣，下此便翛然。莫道桑榆晚，为霞尚满天。"}
{"title": "岭南江行", "time": "唐代", "author": "柳宗元", "themes": ["励志"], "content": "瘴江南去入云烟，望尽黄茆是海边。山腹雨晴添象迹，潭心日暖长蛟涎。射工巧伺游人影，飓母偏惊旅客船。从此忧来非一事，岂容华发待流年。"}
{"title": "赠韦秘书子春二首", "time": "唐代", "author": "李白", "themes": ["励志"], "content": "谷口郑子真，躬耕在岩石。高名动京师，天下皆籍籍。斯人竟不起，云卧从所适。苟无济代心，独善亦何益。惟君家世者，偃息逢休明。谈天信浩荡，说剑纷纵横。谢公不徒然，起来为苍生。秘书何寂寂，无乃羁豪英。且复归碧山，安能恋金阙。旧宅樵渔地，蓬蒿已应没。却顾女几峰，胡颜见云月。徒为风尘苦，一官已白须。气同万里合，访我来琼都。披云睹青天，扪虱话良图。留侯将绮里，出处未云殊。终与安社稷，功成去五湖。"}
{"title": "蟋蟀", "time": "先秦", "author": null, "themes": ["诗经", "励志"], "content": "蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。蟋蟀在堂，役车其休。今我不乐，日月其慆。无以大康。职思其忧。好乐无荒，良士休休。"}
{"title": "赠韦侍御黄裳二首", "time": "唐代", "author": "李白", "themes": ["励志"], "content": "太华生长松，亭亭凌霜雪。天与百尺高，岂为微飙折？桃李卖阳艳，路人行且迷。春光扫地尽，碧叶成黄泥。愿君学长松，慎勿作桃李。受屈不改心，然后知君子。见君乘骢马，知上太行道。此地果摧轮，全身以为宝。我如丰年玉，弃置秋田草。但勖冰壶心，无为叹衰老。"}
{"title": "行路难三首", "time": "唐代", "author": "李白", "themes": ["怀才不遇", "励志"], "content": "金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。大道如青天，我独不得出。羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥簪折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？"}
{"title": "敬姜论劳逸", "time": "先秦", "author": null, "themes": ["古文观止", "生活", "哲理"], "content": "公父文伯退朝，朝其母，其母方绩，文伯曰：“以歜之家而主犹绩，惧干季孙之怒也。其以歜为不能事主乎？”其母叹曰：“鲁其亡乎？使僮子备官而未之闻耶？居，吾语女。昔圣王之处民也，择瘠土而处之，劳其民而用之，故长王天下。夫民劳则思，思则善心生；逸则淫，淫则忘善；忘善则恶心生。沃土之民不材，淫也。瘠土之民，莫不向义，劳也。是故天子大采朝日，与三公九卿，祖识地德，日中考政，与百官之政事。师尹惟旅牧相，宣序民事。少采夕月，与大史司载纠虔天刑。日入，监九御，使洁奉鐕郊之粢盛，而後即安。诸侯朝修天子之业命，昼考其国国职，夕省其典刑，夜儆百工，使无慆淫，而後即安。卿大朝考其职，昼讲其庶政，夕序其业，夜庀其家事，而後即安。士朝受业，昼而讲贯，夕而习复，夜而计过，无憾，而後即安。自庶人以下，明而动，晦而休，无日以怠。王后亲织玄紞，公侯之夫人，加之纮、綖。卿之内为大带，命妇成祭服。列士之妻，加之以朝服。自庶士以下，皆衣其夫。社而赋事，蒸而献功，男女效绩，愆则有辟。古之制也！君子劳心，小人劳力，先王之训也！自上以下，谁敢淫心舍力？今我寡也，尔又在下位，朝夕处事，犹恐忘先人之业。况有怠惰，其何以避辟？吾冀而朝夕修我，曰：‘必无废先人。’尔今曰：‘胡不自安？’以是承君之官，余惧穆伯之绝祀也？”仲尼闻之曰：“弟子志之，季氏之妇不淫矣！”"}
{"title": "叔向贺贫", "time": "先秦", "author": null, "themes": ["古文观止", "议论", "哲理"], "content": "叔向见韩宣子，宣子忧贫，叔向贺之。宣子曰：“吾有卿之名而无其实，无以从二三子，吾是以忧，子贺我，何故？”对曰：“昔栾武子无一卒之田，其宫不备其宗器，宣其德行，顺其宪则，使越于诸侯。诸侯亲之，戎狄怀之，以正晋国。行刑不疚，以免于难。及桓子，骄泰奢侈，贪欲无艺，略则行志，假货居贿，宜及于难，而赖武之德以没其身。及怀子，改桓之行，而修武之德，可以免于难，而离桓之罪，以亡于楚。夫郤昭子，其富半公室，其家半三军，恃其富宠，以泰于国。其身尸于朝，其宗灭于绛。不然，夫八郤，五大夫，三卿，其宠大矣，一朝而灭，莫之哀也，唯无德也。今吾子有栾武子之贫，吾以为能其德矣，是以贺。若不忧德之不建，而患货之不足，将吊不暇，何贺之有？”宣子拜，稽首焉，曰：“起也将亡，赖子存之，非起也敢专承之，其自桓叔以下，嘉吾子之赐。”"}
{"title": "王孙圉论楚宝", "time": "先秦", "author": null, "themes": ["古文观止", "哲理"], "content": "王孙圉聘于晋，定公飨之。赵简子鸣玉以相，问于王孙圉曰：“楚之白珩犹在乎？”对曰：“然。”简子曰：“其为宝也，几何矣？”曰：“未尝为宝。楚之所宝者，曰观射父，能作训辞，以行事于诸侯，使无以寡君为口实。又有左史倚相，能道训典，以叙百物，以朝夕献善败于寡君，使寡君无忘先王之业；又能上下说于鬼神，顺道其欲恶，使神无有怨痛于楚国。又有薮曰云，连徒洲，金、木、竹、箭之所生也，龟、珠、角、齿、皮、革、羽、毛，所以备赋，以戒不虞者也；所以共币帛，以宾享于诸侯者也。若诸侯之好币具，而导之以训辞，有不虞之备，而皇神相之，寡君其可以免罪于诸侯，而国民保焉。此楚国之宝也。若夫白珩，先王之玩也，何宝之焉？”“圉闻国之宝，六而已：圣能制议百物，以辅相国家，则宝之；玉足以庇荫嘉谷，使无水旱之灾，则宝之；龟足以宪臧否，则宝之；珠足以御火灾，则宝之；金足以御兵乱，则宝之；山林薮泽足以备财用，则宝之。若夫哗嚣之美，楚虽蛮夷，不能宝也。”"}
{"title": "前出塞九首·其六", "time": "唐代", "author": "杜甫", "themes": ["议论", "战争", "哲理"], "content": "挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。"}
{"title": "外科医生", "time": "未知", "author": null, "themes": ["小学文言文", "寓言", "哲理"], "content": "有医者，自称善外科。一裨将阵回，中流矢，深入膜，延使治。乃持并州剪，剪去矢官，跪而请酬。裨将曰：“镞在膜内须亟治。”医曰：“此内科之事，不意并责我。”裨将曰：“呜呼，世直有如是欺诈之徒。”"}
{"title": "石壁精舍还湖中作", "time": "魏晋", "author": "谢灵运", "themes": ["山水", "哲理"], "content": "昏旦变气候，山水含清晖。清晖能娱人，游子憺忘归。出谷日尚早，入舟阳已微。林壑敛暝色，云霞收夕霏。芰荷迭映蔚，蒲稗相因依。披拂趋南径，愉悦偃东扉。虑澹物自轻，意惬理无违。寄言摄生客，试用此道推。"}
{"title": "泾溪", "time": "唐代", "author": "杜荀鹤", "themes": ["写水", "哲理"], "content": "泾溪石险人兢慎，终岁不闻倾覆人。却是平流无石处，时时闻说有沉沦。"}
{"title": "赐萧瑀", "time": "唐代", "author": "李世民", "themes": ["哲理"], "content": "疾风知劲草，板荡识诚臣。勇夫安识义，智者必怀仁。"}
{"title": "鸱鸮", "time": "先秦", "author": null, "themes": ["诗经", "写鸟", "哲理"], "content": "鸱鸮鸱鸮，既取我子，无毁我室。恩斯勤斯，鬻子之闵斯。迨天之未阴雨，彻彼桑土，绸缪牖户。今女下民，或敢侮予？予手拮据，予所捋荼。予所蓄租，予口卒瘏，曰予未有室家。予羽谯谯，予尾翛翛，予室翘翘。风雨所漂摇，予维音哓哓！"}
{"title": "常棣", "time": "先秦", "author": null, "themes": ["诗经", "赞美", "哲理"], "content": "常棣之华，鄂不韡韡。凡今之人，莫如兄弟。死丧之威，兄弟孔怀。原隰裒矣，兄弟求矣。脊令在原，兄弟急难。每有良朋，况也永叹。兄弟阋于墙，外御其务。每有良朋，烝也无戎。丧乱既平，既安且宁。虽有兄弟，不如友生？傧尔笾豆，饮酒之饫。兄弟既具，和乐且孺。妻子好合，如鼓瑟琴。兄弟既翕，和乐且湛。宜尔室家，乐尔妻帑。是究是图，亶其然乎？"}
{"title": "感遇十二首·其四", "time": "唐代", "author": "张九龄", "themes": ["唐诗三百首", "写鸟", "抒怀", "生活", "哲理"], "content": "孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！"}
{"title": "枭逢鸠 / 枭将东徙", "time": "两汉", "author": "刘向", "themes": ["小学文言文", "寓言", "哲理"], "content": "鸠曰：“子将安之？”枭曰：“我将东徙。”鸠曰：“何故？”枭曰：“乡人皆恶我鸣。以故东徙。”鸠曰：“子能更鸣，可矣；不能更鸣，东徙，犹恶子之声。”"}
{"title": "画蛇添足", "time": "两汉", "author": "刘向", "themes": ["小学文言文", "寓言", "哲理"], "content": "楚有祠者，赐其舍人卮酒，舍人相谓曰：“数人饮之不足，一人饮之有余。请画地为蛇，先成者饮酒。”一人蛇先成，引酒且饮之，乃左手持卮，右手画蛇，曰：“吾能为之足。”未成，一人之蛇成，夺其卮曰：“蛇固无足，子安能为之足？”遂饮其酒。为蛇足者，终亡其酒。"}
{"title": "叶公好龙", "time": "两汉", "author": "刘向", "themes": ["小学文言文", "寓言", "哲理"], "content": "叶公子高好龙，钩以写龙，凿以写龙，屋室雕文以写龙。于是天龙闻而下之，窥头于牖，施尾于堂。叶公见之，弃而还走，失其魂魄，五色无主。是叶公非好龙也，好夫似龙而非龙者也。"}
{"title": "虎求百兽", "time": "两汉", "author": "刘向", "themes": ["小学文言文", "寓言", "哲理"], "content": "荆宣王问群臣曰:“吾闻北方之畏昭奚恤也，果诚何如？”群臣莫对。江乙对曰:“虎求百兽而食之，得狐。狐曰:‘子无敢食我也！天帝使我长百兽。今子食我，是逆天帝命也！子以我为不信，吾为子先行，于随我后，观百兽之见我而敢不走乎？”虎以为然，故遂与之行。兽见之，皆走。虎不知兽畏己而走也，以为畏狐也。今王之地五千里，带甲百万，而专属之于昭奚恤，故北方之畏奚恤也，其实畏王之甲兵也！犹百兽之畏虎也！”"}
{"title": "揠苗助长", "time": "先秦", "author": null, "themes": ["小学文言文", "寓言", "哲理"], "content": "宋人有闵其苗之不长而揠之者，芒芒然归，谓其人曰：“今日病矣！予助苗长矣！”其子趋而往视之，苗则槁矣。天下之不助苗长者寡矣。以为无益而舍之者，不耘苗者也；助之长者，揠苗者也，非徒无益，而又害之。(闵通：悯)"}
{"title": "论语七则", "time": "先秦", "author": null, "themes": ["哲理"], "content": "子曰:\"吾十有五而志于学，三十而立，四十而不惑，五十而知天命，六十而耳顺，七十而从心所欲，不踰矩。\"(矩同：“逾”)子曰：“君子食无求饱，居无求安，敏于事而慎于言，就有道而正焉，可谓好学也已。”子曰：“饭疏食，饮水，曲肱而枕之，乐亦在其中矣。不义而富且贵，于我如浮云。”子曰：“衣敝緼袍，与衣狐貉者立，而不耻者，其由也与!”“不忮不求，何用不臧?”子路终身诵之。子曰：“是道也，何足以臧?”子貢問為仁。子曰：“工欲善其事，必先利其器。居是邦也，事其大夫之賢者，友其士之仁者。”《論語?衛靈公》子贡问曰：“乡人皆好之，何如？”子曰：“未可也。”“乡人皆恶之，何如？”子曰：“未可也。不如乡人之善者好之，其不善者恶之。”子谓子贡曰，“女与回也孰愈？”对曰，“赐也何敢望回？回也闻一以知十，赐也闻一以知二。”子曰，“弗如也，吾与女弗如也。”"}
{"title": "题花山寺壁", "time": "宋代", "author": "苏舜钦", "themes": ["哲理"], "content": "寺里山因花得名，繁英不见草纵横。栽培剪伐须勤力，花易凋零草易生。"}
{"title": "晓窗", "time": "清代", "author": "魏源", "themes": ["人生", "哲理"], "content": "少闻鸡声眠，老听鸡声起。千古万代人，消磨数声里。"}
{"title": "菩提偈", "time": "唐代", "author": "惠能", "themes": ["哲理"], "content": "菩提本无树，明镜亦非台。佛性常清净，何处有尘埃！心是菩提树，身为明镜台。明镜本清净，何处染尘埃！菩提本无树，明镜亦非台。本来无一物，何处惹尘埃！菩提只向心觅，何劳向外求玄？听说依此修行，西方只在目前！"}
{"title": "琴诗", "time": "宋代", "author": "苏轼", "themes": ["哲理"], "content": "若言琴上有琴声，放在匣中何不鸣？若言声在指头上，何不于君指上听？"}
{"title": "戏为六绝句·其一", "time": "唐代", "author": "杜甫", "themes": ["哲理", "讽刺"], "content": "庾信文章老更成，凌云健笔意纵横。今人嗤点流传赋，不觉前贤畏后生。"}
{"title": "放言五首·其二", "time": "唐代", "author": "白居易", "themes": ["哲理"], "content": "世途倚伏都无定，尘网牵缠卒未休。祸福回还车轮毂，荣枯反覆手藏钩。龟灵未免刳肠患，马失应无折足忧。不信请看弈棋者，输赢须待局终头。"}
{"title": "放言五首·其三", "time": "唐代", "author": "白居易", "themes": ["哲理"], "content": "赠君一法决狐疑，不用钻龟与祝蓍。试玉要烧三日满，辨材须待七年期。周公恐惧流言日，王莽谦恭未篡时。向使当初身便死，一生真伪复谁知？"}
{"title": "邹忌讽齐王纳谏", "time": "两汉", "author": null, "themes": ["初中文言文", "古文观止", "哲理"], "content": "邹忌修八尺有余，而形貌昳丽。朝服衣冠，窥镜，谓其妻曰：“我孰与城北徐公美？”其妻曰：“君美甚，徐公何能及君也！”城北徐公，齐国之美丽者也。忌不自信，而复问其妾曰：“吾孰与徐公美？”妾曰：“徐公何能及君也！”旦日，客从外来，与坐谈，问之客曰：“吾与徐公孰美？”客曰：“徐公不若君之美也。”明日徐公来，孰视之，自以为不如；窥镜而自视，又弗如远甚。暮寝而思之，曰：“吾妻之美我者，私我也；妾之美我者，畏我也；客之美我者，欲有求于我也。”于是入朝见威王，曰：“臣诚知不如徐公美。臣之妻私臣，臣之妾畏臣，臣之客欲有求于臣，皆以美于徐公。今齐地方千里，百二十城，宫妇左右莫不私王，朝廷之臣莫不畏王，四境之内莫不有求于王：由此观之，王之蔽甚矣。”王曰：“善。”乃下令：“群臣吏民能面刺寡人之过者，受上赏；上书谏寡人者，受中赏；能谤讥于市朝，闻寡人之耳者，受下赏。”令初下，群臣进谏，门庭若市；数月之后，时时而间进；期年之后，虽欲言，无可进者。燕、赵、韩、魏闻之，皆朝于齐,此所谓战胜于朝廷。(谤讥一作：谤议)"}
{"title": "放言五首·其四", "time": "唐代", "author": "白居易", "themes": ["哲理"], "content": "谁家宅第成还破，何处亲宾哭复歌？昨日屋头堪炙手，今朝门外好张罗。北邙未省留闲地，东海何曾有顶波。莫笑贱贫夸富贵，共成枯骨两何如？"}
{"title": "放言五首·其五", "time": "唐代", "author": "白居易", "themes": ["哲理"], "content": "泰山不要欺毫末，颜子无心羡老彭。松树千年终是朽，槿花一日自为荣。何须恋世常忧死，亦莫嫌身漫厌生。生去死来都是幻，幻人哀乐系何情。"}
{"title": "论盛孝章书 / 与曹公论盛孝章书", "time": "魏晋", "author": "孔融", "themes": ["哲理"], "content": "岁月不居，时节如流。五十之年，忽焉已至。公为始满，融又过二。海内知识，零落殆尽，惟会稽盛孝章尚存。其人困于孙氏，妻孥湮没，单孑独立，孤危愁苦。若使忧能伤人，此子不得复永年矣！《春秋传》曰：“诸侯有相灭亡者，桓公不能救，则桓公耻之。”今孝章，实丈夫之雄也，天下谈士，依以扬声，而身不免于幽絷，命不期于旦夕，是吾祖不当复论损益之友，而朱穆所以绝交也。公诚能驰一介之使，加咫尺之书，则孝章可致，友道可弘矣。今之少年，喜谤前辈，或能讥评孝章。孝章要为有天下大名，九牧之人，所共称叹。燕君市骏马之骨，非欲以骋道里，乃当以招绝足也。惟公匡复汉室，宗社将绝，又能正之。正之之术，实须得贤。珠玉无胫而自至者，以人好之也，况贤者之有足乎！昭王筑台以尊郭隗，隗虽小才，而逢大遇，竟能发明主之至心，故乐毅自魏往，剧辛自赵往，邹衍自齐往。向使郭隗倒悬而王不解，临溺而王不拯，则士亦将高翔远引，莫有北首燕路者矣。凡所称引，自公所知，而复有云者，欲公崇笃斯义也。因表不悉。"}
{"title": "子产论政宽猛", "time": "先秦", "author": "左丘明", "themes": ["古文观止", "写人", "哲理"], "content": "郑子产有疾。谓子大叔曰：“我死，子必为政。唯有德者能以宽服民，其次莫如猛。夫火烈，民望而畏之，故鲜死焉。水懦弱，民狎而玩之，则多死焉，故宽难。”疾数月而卒。大叔为政，不忍猛而宽。郑国多盗，取人于萑苻之泽。大叔悔之，曰：“吾早从夫子，不及此。”兴徒兵以攻萑苻之盗，尽杀之，盗少止。仲尼曰：“善哉！政宽则民慢，慢则纠之以猛。猛则民残，残则施之以宽。宽以济猛；猛以济宽，政是以和。”《诗》曰：‘民亦劳止，汔可小康；惠此中国，以绥四方。’施之以宽也。‘毋从诡随，以谨无良；式遏寇虐，惨不畏明。’纠之以猛也。‘柔远能迩，以定我王。’平之以和也。又曰：‘不竞不絿，不刚不柔，布政优优，百禄是遒。’和之至也。”及子产卒，仲尼闻之，出涕曰：“古之遗爱也。”"}
{"title": "里革断罟匡君", "time": "先秦", "author": null, "themes": ["古文观止", "哲理"], "content": "宣公夏滥于泗渊，里革断其罟而弃之，曰：“古者大寒降，土蛰发，水虞于是乎讲罛罶，取名鱼，登川禽，而尝之寝庙，行诸国，助宣气也。鸟兽孕，水虫成，兽虞于是乎禁罝罗，矠鱼鳖，以为夏槁，助生阜也。鸟兽成，水虫孕，水虞于是乎禁罜，设阱鄂，以实庙庖，畜功用也。且夫山不槎蘖，泽不伐夭，鱼禁鲲鲕，兽长麑麋，鸟翼鷇卵，虫舍蚔蝝，蕃庶物也，古之训也。今鱼方别孕，不教鱼长，又行网罟，贪无艺也。”公闻之，曰：“吾过而里革匡我，不亦善乎！是良罟也！为我得法。使有司藏之，使吾无忘谂。”师存侍，曰：“藏罟不如置里革于侧之不忘也。”"}
{"title": "一毛不拔", "time": "魏晋", "author": "邯郸淳", "themes": ["小学文言文", "寓言", "哲理"], "content": "一猴死，见冥王，求转人身。王曰：“既欲做人，须将毛尽拔去。”即唤夜叉拔之。方拔一根，猴不胜痛叫。王笑曰：“看你一毛不拔，如何做人？”"}
{"title": "学弈", "time": "先秦", "author": null, "themes": ["小学文言文", "寓言", "学习", "哲理"], "content": "弈秋，通国之善弈者也。使弈秋诲二人弈，其一人专心致志，惟弈秋之为听；一人虽听之，一心以为有鸿鹄将至，思援弓缴而射之。虽与之俱学，弗若之矣。为是其智弗若与？曰：非然也。"}
{"title": "朝三暮四", "time": "先秦", "author": null, "themes": ["小学文言文", "寓言", "哲理"], "content": "宋有狙公者，爱狙，养之成群，能解狙之意；狙亦得公之心。损其家口，充狙之欲。俄而匮焉，将限其食，恐众狙之不训于己也。先诳之曰：“与若芧，朝三而暮四，足乎？”众狙皆起怒。俄而曰：“与若芧，朝四而暮三，足乎？”众狙皆伏而喜。"}
{"title": "承宫樵薪苦学", "time": "先秦", "author": null, "themes": ["小学文言文", "寓言", "哲理"], "content": "承宫，琅邪姑幕人。少孤，年八岁，为人牧猪。乡里徐子盛明《春秋》经，授诸生数百人。宫过其庐下，见诸生讲诵，好之，因忘其猪而听经。猪主怪其不还，寻之。见而欲笞之。门下生共禁，乃止，因留宫门下。樵薪执苦，数十年间，遂通其经。"}
{"title": "多歧亡羊", "time": "先秦", "author": "列御寇", "themes": ["小学文言文", "寓言", "哲理"], "content": "杨子之邻人亡羊，既率其党，又请杨子之竖追之。杨子曰：“嘻！亡一羊何追者之众？”邻人曰：“多歧路。”既反，问：“获羊乎？”曰：“亡之矣。”曰：“奚亡之？”曰：“歧路之中又有歧焉。吾不知所之，所以反也。”杨子戚然变容，不言者移时，不笑者竟日。门人怪之，请曰：“羊贱畜，又非夫子之有，而损言笑者何哉？”杨子不答。(追者之众一作：追之者众)心都子曰：“大道以多歧亡羊，学者以多方丧生。学非本不同，非本不一，而末异若是。唯归同反一，为亡得丧。子长先生之门，习先生之道，而不达先生之况也，哀哉！”"}
{"title": "富人之子", "time": "宋代", "author": "苏轼", "themes": ["小学文言文", "寓言", "哲理"], "content": "齐有富人，家累千金。其二子甚愚，其父又不教之。一日，艾子谓其父曰：“君之子虽美，而不通世务，他日曷能克其家?”父怒曰：“吾之子敏而且恃多能，岂有不通世务者耶?”艾子曰：“不须试之他，但问君之子，所食者米，从何来？若知之，吾当妄言之罪。”父遂呼其子问之。其子嘻然笑曰：“吾岂不知此也？每以布囊取来。”其父愀然改容曰：“子之愚甚也!彼米不是田中来?”艾子曰：“非其父不生其子。”"}
{"title": "三人成虎", "time": "两汉", "author": "刘向", "themes": ["小学文言文", "寓言", "哲理"], "content": "庞葱与太子质于邯郸，谓魏王曰：‘今一人言市有虎，王信之乎？’王曰：‘否。’‘二人言市有虎，王信之乎？’王曰：‘寡人疑之矣。’‘三人言市有虎，王信之乎？’王曰：‘寡人信之矣。’庞葱曰：‘夫市之无虎明矣，然而三人言而成虎。今邯郸去大梁也远于市，而议臣者过于三人，愿王察之。’王曰：‘寡人自为知。’于是辞行，而谗言先至。后太子罢质，果不得见。(庞葱一作：庞恭)"}
{"title": "刻舟求剑 / 楚人涉江", "time": "先秦", "author": null, "themes": ["小学文言文", "寓言", "哲理"], "content": "楚人有涉江者，其剑自舟中坠于水。遽契其舟，曰：“是吾剑之所从坠。”舟止，从其所契者入水求之。舟已行矣，而剑不行，求剑若此，不亦惑乎！"}
{"title": "读书要三到", "time": "宋代", "author": "朱熹", "themes": ["小学文言文", "寓言", "学习", "哲理"], "content": "凡读书......须要读得字字响亮，不可误一字，不可少一字，不可多一字，不可倒一字，不可牵强暗记，只是要多诵数遍，自然上口，久远不忘。古人云，“读书百遍，其义自见”。谓读得熟，则不待解说，自晓其义也。余尝谓，读书有三到，谓心到，眼到，口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？"}
{"title": "邴原泣学", "time": "明代", "author": null, "themes": ["小学文言文", "寓言", "学习", "哲理"], "content": "邴原少孤，数岁时，过书舍而泣。师曰：“童子何泣？”原曰：“孤者易伤，贫者易感。夫书者，凡得学者，有亲也。一则愿其不孤，二则羡其得学，中心伤感，故泣耳。”师恻然曰：“欲书可耳!”原曰：“无钱资。”师曰：“童子苟有志,吾徒相教,不求资也。”于是遂就书。一冬之间，诵《孝经》《论语》。"}
{"title": "行路难", "time": "唐代", "author": "卢照邻", "themes": ["哲理"], "content": "君不见长安城北渭桥边，枯木横槎卧古田。昔日含红复含紫，常时留雾亦留烟。春景春风花似雪，香车玉舆恒阗咽。若个游人不竞襻，若个倡家不来折。倡家宝袜蛟龙帔，公子银鞍千万骑。黄莺一向花娇春，两两三三将子戏。千尺长条百尺枝，丹桂青榆相蔽亏。珊瑚叶上鸳鸯鸟，凤凰巢里雏鹓儿。巢倾枝折凤归去，条枯叶落狂风吹。一朝零落无人问，万古摧残君炬知？人生贵贱无终始，倏忽须臾难久恃。谁家能驻西山日？谁家能堰东流水？汉家陵树满秦川，行来行去尺哀怜。自昔公卿二千石，咸拟荣华一万年。不见朱唇将白貌，惟闻素棘与黄泉。金貂有时须换酒，玉尘但摇莫计钱。寄言坐客神仙署，一生一死交情处。苍龙阙下君不来，白鹤山前我应去。云间海上邈难期，赤心会合在何时？但愿尧年一百万，长作巢由也不辞！"}
{"title": "杏园中枣树", "time": "唐代", "author": "白居易", "themes": ["哲理"], "content": "人言百果中，唯枣凡且鄙。皮皴似龟手，叶小如鼠耳。胡为不自知，生花此园里。岂宜遇攀玩，幸免遭伤毁。二月曲江头，杂英红旖旎。枣亦在其间，如嫫对西子。东风不择木，吹喣长未已。眼看欲合抱，得尽生生理。寄言游春客，乞君一回视。君爱绕指柔，从君怜柳杞。君求悦目艳，不敢争桃李。君若作大车，轮轴材须此。"}
{"title": "大道之行也", "time": "先秦", "author": null, "themes": ["初中文言文", "理想", "生活", "哲理"], "content": "大道之行也，天下为公，选贤与能，讲信修睦。故人不独亲其亲，不独子其子，使老有所终，壮有所用，幼有所长，鳏、寡、孤、独、废疾者皆有所养，男有分，女有归。货恶其弃于地也，不必藏于己；力恶其不出于身也，不必为己。是故谋闭而不兴，盗窃乱贼而不作，故外户而不闭，是谓大同。(鳏同：矜)"}
{"title": "西江月·世事短如春梦", "time": "宋代", "author": "朱敦儒", "themes": ["人生", "哲理", "抒怀"], "content": "世事短如春梦，人情薄似秋云。不须计较苦劳心。万事原来有命。幸遇三杯酒好，况逢一朵花新。片时欢笑且相亲。明日阴晴未定。"}
{"title": "贫女", "time": "唐代", "author": "秦韬玉", "themes": ["唐诗三百首", "女子", "生活", "哲理", "怀才不遇"], "content": "蓬门未识绮罗香，拟托良媒益自伤。谁爱风流高格调，共怜时世俭梳妆。敢将十指夸针巧，不把双眉斗画长。苦恨年年压金线，为他人作嫁衣裳。"}
{"title": "梦天", "time": "唐代", "author": "李贺", "themes": ["哲理"], "content": "老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。"}
{"title": "偶题", "time": "唐代", "author": "杜甫", "themes": ["哲理"], "content": "文章千古事，得失寸心知。作者皆殊列，名声岂浪垂。骚人嗟不见，汉道盛于斯。前辈飞腾入，馀波绮丽为。后贤兼旧列，历代各清规。法自儒家有，心从弱岁疲。永怀江左逸，多病邺中奇。騄骥皆良马，骐驎带好儿。车轮徒已斫，堂构惜仍亏。漫作潜夫论，虚传幼妇碑。缘情慰漂荡，抱疾屡迁移。经济惭长策，飞栖假一枝。尘沙傍蜂虿，江峡绕蛟螭。萧瑟唐虞远，联翩楚汉危。圣朝兼盗贼，异俗更喧卑。郁郁星辰剑，苍苍云雨池。两都开幕府，万宇插军麾。南海残铜柱，东风避月支。音书恨乌鹊，号怒怪熊罴。稼穑分诗兴，柴荆学土宜。故山迷白阁，秋水隐黄陂。不敢要佳句，愁来赋别离。"}
{"title": "八阵图", "time": "唐代", "author": "杜甫", "themes": ["唐诗三百首", "怀古", "写人", "哲理"], "content": "功盖三分国，名成八阵图。（名成一作：名高）江流石不转，遗恨失吞吴。"}
{"title": "听嘉陵江水声寄深上人", "time": "唐代", "author": "韦应物", "themes": ["写水", "哲理"], "content": "凿崖泄奔湍，古称神禹迹。夜喧山门店，独宿不安席。水性自云静，石中本无声；如何两相激，雷转空山惊？贻之道门归，了此物我情。"}
{"title": "妾薄命", "time": "唐代", "author": "李白", "themes": ["哲理"], "content": "汉帝重阿娇，贮之黄金屋。咳唾落九天，随风生珠玉。宠极爱还歇，妒深情却疏。长门一步地，不肯暂回车。雨落不上天，水覆难再收。君情与妾意，各自东西流。昔日芙蓉花，今成断根草。以色事他人，能得几时好。"}
{"title": "回车驾言迈", "time": "两汉", "author": null, "themes": ["古诗三百首", "古诗十九首", "人生", "哲理"], "content": "回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考？奄忽随物化，荣名以为宝。"}
{"title": "鵩鸟赋", "time": "两汉", "author": "贾谊", "themes": ["写鸟", "议论", "人生", "哲理"], "content": "单阏之岁兮，四月孟夏，庚子日斜兮，鵩集予舍。止于坐隅兮，貌甚闲暇。异物来萃兮，私怪其故。发书占之兮，谶言其度，曰：“野鸟入室兮，主人将去。”请问于鵩兮：“予去何之？吉乎告我，凶言其灾。淹速之度兮，语予其期。”鵩乃叹息，举首奋翼；口不能言，请对以臆：“万物变化兮，固无休息。斡流而迁兮，或推而还。形气转续兮，变化而蟺。沕穆无穷兮，胡可胜言！祸兮福所依，福兮祸所伏；忧喜聚门兮，吉凶同域。彼吴强大兮，夫差以败；越栖会稽兮，勾践霸世。斯游遂成兮，卒被五刑；傅说胥靡兮，乃相武丁。夫祸之与福兮，何异纠纆；命不可说兮，孰知其极！水激则旱兮，矢激则远；万物回薄兮，振荡相转。云蒸雨降兮，纠错相纷；大钧播物兮，坱圠无垠。天不可预虑兮，道不可预谋；迟速有命兮，焉识其时。且夫天地为炉兮，造化为工；阴阳为炭兮，万物为铜。合散消息兮，安有常则？千变万化兮，未始有极，忽然为人兮，何足控抟；化为异物兮，又何足患！小智自私兮，贱彼贵我；达人大观兮，物无不可。贪夫殉财兮，烈士殉名。夸者死权兮，品庶每生。怵迫之徒兮，或趋西东；大人不曲兮，意变齐同。愚士系俗兮，窘若囚拘；至人遗物兮，独与道俱。众人惑惑兮，好恶积亿；真人恬漠兮，独与道息。释智遗形兮，超然自丧；寥廓忽荒兮，与道翱翔。乘流则逝兮，得坻则止；纵躯委命兮，不私与己。其生兮若浮，其死兮若休；澹乎若深渊止之静，泛乎若不系之舟。不以生故自宝兮，养空而浮；德人无累兮，知命不忧。细故蒂芥兮，何足以疑！”"}
{"title": "今日良宴会", "time": "两汉", "author": null, "themes": ["古诗十九首", "音乐", "哲理"], "content": "今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未申。人生寄一世，奄忽若飙尘。何不策高足，先据要路津。无为守贫贱，坎坷长苦辛。"}
{"title": "孟子引齐人言", "time": "先秦", "author": null, "themes": ["哲理", "民谣"], "content": "虽有智能。不如乘势。虽有鎡基。不如待时。"}
{"title": "八至", "time": "唐代", "author": "李冶", "themes": ["哲理"], "content": "至近至远东西，至深至浅清溪。至高至明日月，至亲至疏夫妻。"}
{"title": "天道", "time": "唐代", "author": "冯道", "themes": ["哲理"], "content": "穷达皆由命，何劳发叹声。但知行好事，莫要问前程。冬去冰须泮，春来草自生。请君观此理，天道甚分明。"}
{"title": "桑生李树", "time": "未知", "author": null, "themes": ["小学文言文", "寓言", "哲理"], "content": "南顿张助，于田中种禾，见李核，欲持去，顾见空桑，中有土，因植种，以余浆溉灌。后人见桑中反复生李，转相告语。有病目痛者，息阴下，言：\"李君令我目愈，谢以一豚。\"目痛小疾，亦行自愈。众犬吠声，盲者得视，远近翕赫，其下车骑常数千百，酒肉滂沱。间一岁余，张助远出来还，见之，惊云：“此有何神，乃我所种耳。”因就斫之。"}
{"title": "论语十则", "time": "先秦", "author": null, "themes": ["初中文言文", "学习", "哲理"], "content": "子曰：“学而时习之，不亦说乎?有朋自远方来，不亦乐乎?人不知而不愠，不亦君子乎?”（《学而》）曾子曰：“吾日三省吾身：为人谋而不忠乎？与朋友交而不信乎？传不习乎？”（《学而》）子曰：“温故而知新，可以为师矣。”（《为政》）子曰：“学而不思则罔,思而不学则殆。”（《为政》）子曰：“由，诲女知之乎！知之为知之，不知为不知，是知也。”（《为政》）子曰：“见贤思齐焉，见不贤而内自省也。”（《里仁》）子曰：“三人行，必有我师焉。择其善者而从之，其不善者而改之。”（《述而》）曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”（《泰伯》）子曰：“岁寒，然后知松柏之后凋也。”（《子罕》）子贡问曰：“有一言而可以终身行之者乎？”子曰：“其恕乎！己所不欲，勿施于人。”（《卫灵公》）"}
{"title": "鲁人锯竿入城", "time": "魏晋", "author": "邯郸淳", "themes": ["小学文言文", "寓言", "哲理"], "content": "鲁有执长竿入城门者，初竖执之，不可入。横执之，亦不可入。计无所出。俄有老夫至，曰：“吾非圣人，但见事多矣，何不以锯中截而入。”遂依而截之。世之愚，莫之及也。"}
{"title": "饮酒·其五", "time": "魏晋", "author": "陶渊明", "themes": ["古诗三百首", "初中古诗", "高中古诗", "闲适", "生活", "理想", "哲理"], "content": "结庐在人境，而无车马喧。问君何能尔？心远地自偏。采菊东篱下，悠然见南山。山气日夕佳，飞鸟相与还。此中有真意，欲辨已忘言。(辨通：辩)"}
{"title": "感遇十二首·其一", "time": "唐代", "author": "张九龄", "themes": ["唐诗三百首", "植物", "生活", "哲理"], "content": "兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！"}
{"title": "拟行路难·其四", "time": "南北朝", "author": "鲍照", "themes": ["古诗三百首", "哲理"], "content": "泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感？吞声踯躅不敢言。"}
{"title": "感遇·幽人归独卧", "time": "唐代", "author": "张九龄", "themes": ["唐诗三百首", "寓言", "写鸟", "哲理"], "content": "幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沈理自隔，何所慰吾诚?"}
{"title": "临江仙·滚滚长江东逝水", "time": "明代", "author": "杨慎", "themes": ["抒怀", "人生", "哲理"], "content": "滚滚长江东逝水，浪花淘尽英雄。是非成败转头空。青山依旧在，几度夕阳红。白发渔樵江渚上，惯看秋月春风。一壶浊酒喜相逢。古今多少事，都付笑谈中。"}
{"title": "寡人之于国也", "time": "先秦", "author": null, "themes": ["高中文言文", "哲理"], "content": "梁惠王曰：“寡人之于国也，尽心焉耳矣。河内凶，则移其民于河东，移其粟于河内；河东凶亦然。察邻国之政，无如寡人之用心者。邻国之民不加少，寡人之民不加多，何也？孟子对曰：“王好战，请以战喻。填然鼓之，兵刃既接，弃甲曳兵而走。或百步而后止，或五十步而后止。以五十步笑百步，则何如？”曰：“不可，直不百步耳，是亦走也。”曰：“王如知此，则无望民之多于邻国也。“不违农时，谷不可胜食也；数罟不入洿池，鱼鳖不可胜食也；斧斤以时入山林，材木不可胜用也。谷与鱼鳖不可胜食，材木不可胜用，是使民养生丧死无憾也。养生丧死无憾，王道之始也。“五亩之宅，树之以桑，五十者可以衣帛矣。鸡豚狗彘之畜，无失其时，七十者可以食肉矣。百亩之田，勿夺其时，数口之家，可以无饥矣；谨庠序之教，申之以孝悌之义，颁白者不负戴于道路矣。七十者衣帛食肉，黎民不饥不寒，然而不王者，未之有也。“狗彘食人食而不知检，涂有饿莩而不知发，人死，则曰：‘非我也，岁也。’是何异于刺人而杀之，曰‘非我也，兵也’?王无罪岁，斯天下之民至焉。”"}
{"title": "得道多助，失道寡助", "time": "先秦", "author": null, "themes": ["初中文言文", "议论", "哲理"], "content": "天时不如地利，地利不如人和。三里之城，七里之郭，环而攻之而不胜。夫环而攻之，必有得天时者矣，然而不胜者，是天时不如地利也。城非不高也，池非不深也，兵革非不坚利也，米粟非不多也，委而去之，是地利不如人和也。故曰，域民不以封疆之界，固国不以山溪之险，威天下不以兵革之利。得道者多助，失道者寡助。寡助之至，亲戚畔之。多助之至，天下顺之。以天下之所顺，攻亲戚之所畔，故君子有不战，战必胜矣。"}
{"title": "生于忧患，死于安乐", "time": "先秦", "author": null, "themes": ["初中文言文", "议论", "哲理"], "content": "舜发于畎亩之中，傅说举于版筑之间，胶鬲举于鱼盐之中，管夷吾举于士，孙叔敖举于海，百里奚举于市。故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能。(是人一作：斯人)人恒过，然后能改；困于心，衡于虑，而后作；征于色，发于声，而后喻。入则无法家拂士，出则无敌国外患者，国恒亡。然后知生于忧患，而死于安乐也。"}
{"title": "惠子相梁", "time": "先秦", "author": null, "themes": ["初中文言文", "讽刺", "哲理", "寓言"], "content": "惠子相梁，庄子往见之。或谓惠子曰：“庄子来，欲代子相。”于是惠子恐，搜于国中三日三夜。庄子往见之，曰：“南方有鸟，其名为鹓鶵，子知之乎？夫鹓鶵发于南海，而飞于北海；非梧桐不止，非练实不食，非醴泉不饮。于是鸱得腐鼠，鹓鶵过之，仰而视之曰：‘吓！’今子欲以子之梁国而吓我邪？”"}
{"title": "智子疑邻", "time": "先秦", "author": "韩非", "themes": ["初中文言文", "哲理"], "content": "宋有富人，天雨墙坏。其子曰：“不筑，必将有盗。”其邻人之父亦云。暮而果大亡其财，其家甚智其子，而疑邻人之父。"}
{"title": "陈太丘与友期 / 期行", "time": "南北朝", "author": "刘义庆", "themes": ["初中文言文", "哲理"], "content": "陈太丘与友期行，期日中，过中不至，太丘舍去，去后乃至。元方时年七岁，门外戏。客问元方：“尊君在不？”答曰：“待君久不至，已去。”友人便怒：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之，元方入门不顾。"}
{"title": "塞翁失马", "time": "两汉", "author": "刘安", "themes": ["初中文言文", "哲理"], "content": "近塞上之人，有善术者，马无故亡而入胡。人皆吊之，其父曰：“此何遽不为福乎？”居数月，其马将胡骏马而归。人皆贺之，其父曰：“此何遽不能为祸乎？”家富良马，其子好骑，堕而折其髀。人皆吊之，其父曰：“此何遽不为福乎？”居一年，胡人大入塞，丁壮者引弦而战。近塞之人，死者十九。此独以跛之故，父子相保。"}
{"title": "孙权劝学", "time": "宋代", "author": null, "themes": ["初中文言文", "学习", "哲理"], "content": "初，权谓吕蒙曰：“卿今当涂掌事，不可不学！”蒙辞以军中多务。权曰：“孤岂欲卿治经为博士邪?但当涉猎，见往事耳。卿言多务，孰若孤？孤常读书，自以为大有所益。”蒙乃始就学。及鲁肃过寻阳，与蒙论议，大惊曰：“卿今者才略，非复吴下阿蒙！”蒙曰：“士别三日，即更刮目相待，大兄何见事之晚乎！”肃遂拜蒙母，结友而别。"}
{"title": "伤仲永", "time": "宋代", "author": "王安石", "themes": ["初中文言文", "学习", "哲理"], "content": "金溪民方仲永，世隶耕。仲永生五年，未尝识书具，忽啼求之。父异焉，借旁近与之，即书诗四句，并自为其名。其诗以养父母、收族为意，传一乡秀才观之。自是指物作诗立就，其文理皆有可观者。邑人奇之，稍稍宾客其父，或以钱币乞之。父利其然也，日扳仲永环谒于邑人，不使学。余闻之也久。明道中，从先人还家，于舅家见之，十二三矣。令作诗，不能称前时之闻。又七年，还自扬州，复到舅家问焉。曰：“泯然众人矣。“王子曰：仲永之通悟，受之天也。其受之天也，贤于材人远矣。卒之为众人，则其受于人者不至也。彼其受之天也，如此其贤也，不受之人，且为众人；今夫不受之天，固众人，又不受之人，得为众人而已耶？"}
{"title": "两小儿辩日 / 两小儿辩斗", "time": "先秦", "author": "列御寇", "themes": ["初中文言文", "儿童", "哲理", "寓言"], "content": "孔子东游，见两小儿辩日，问其故。(辩日一作：辩斗)一儿曰：“我以日始出时去人近，而日中时远也。”一儿以日初出远，而日中时近也。一儿曰：“日初出大如车盖，及日中则如盘盂，此不为远者小而近者大乎？”一儿曰：“日初出沧沧凉凉，及其日中如探汤，此不为近者热而远者凉乎？”孔子不能决也。两小儿笑曰：“孰为汝多知乎？”"}
{"title": "狼三则", "time": "清代", "author": "蒲松龄", "themes": ["初中文言文", "哲理", "寓言"], "content": "其一有屠人货肉归，日已暮，欻一狼来，瞰担上肉，似甚垂涎，随尾行数里。屠惧，示之以刃，少却；及走，又从之。屠无计，思狼所欲者肉，不如姑悬诸树而早取之。遂钩肉，翘足挂树间，示以空担。狼乃止。屠归。昧爽，往取肉，遥望树上悬巨物，似人缢死状。大骇，逡巡近视之，则死狼也。仰首细审，见狼口中含肉，钩刺狼腭，如鱼吞饵。时狼皮价昂，直十余金，屠小裕焉。缘木求鱼，狼则罹之，是可笑也。其二一屠晚归，担中肉尽，止有剩骨。途中两狼，缀行甚远。屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。狼亦黠矣，而顷刻两毙，禽兽之变诈几何哉？止增笑耳。其三一屠暮行，为狼所逼。道旁有夜耕所遗行室，奔入伏焉。狼自苫中探爪入。屠急捉之，令不可去。但思无计可以死之。惟有小刀不盈寸，遂割破狼爪下皮，以吹豕之法吹之。极力吹移时，觉狼不甚动，方缚以带。出视，则狼胀如牛，股直不能屈，口张不得合。遂负之以归。非屠，乌能作此谋也！三事皆出于屠；则屠人之残爆，杀狼亦可用也。"}
{"title": "问说", "time": "清代", "author": "刘开", "themes": ["小学文言文", "学习", "哲理"], "content": "君子之学必好问。问与学，相辅而行者也。非学无以致疑，非问无以广识；好学而不勤问，非真能好学者也。理明矣，而或不达于事；识其大矣，而或不知其细，舍问，其奚决焉？贤于己者，问焉以破其疑，所谓“就有道而正”也。不如己者，问焉以求一得，所谓“以能问于不能，以多问于寡”也。等于己者，问焉以资切磋，所谓交相问难(nàn)，审问而明辨之也。《书》不云乎？“好问则裕。”孟子论：“求放心”，而并称曰“学问之道”，学即继以问也。子思言“尊德性”，而归于“道问学”，问且先于学也。是己而非人，俗之同病。学有未达，强以为知；理有未安，妄以臆度。如是，则终身几无可问之事。贤于己者，忌之而不愿问焉；不如己者，轻之而不屑问焉；等于己者，狎xiá之而不甘问焉，如是，则天下几无可问之人。智者千虑，必有一失。圣人所不知，未必不为愚人之所知也；愚人之所能，未必非圣人之所不能也。理无专在，而学无止境也，然则问可少耶？《周礼》，外朝以询万民，国之政事尚问及庶人，是故贵可以问贱，贤可以问不肖，而老可以问幼，唯道之所成而已矣。孔文子不耻下问，夫子贤之。古人以问为美德，而并不见其有可耻也，后之君子反争以问为耻，然则古人所深耻者，后世且行之而不以为耻者多矣，悲夫！"}
{"title": "文侯与虞人期猎", "time": "两汉", "author": "刘向", "themes": ["小学文言文", "哲理"], "content": "魏文侯与虞人期猎。是日，饮酒乐，天雨。文侯将出，左右曰：“今日饮酒乐，天又雨，公将焉之？”文侯曰：“吾与虞人期猎，虽乐，岂可不一会期哉！”乃往，身自罢之。魏于是乎始强。"}
{"title": "寇准读书", "time": "宋代", "author": null, "themes": ["小学文言文", "哲理"], "content": "初，张咏在成都，闻准入相，谓其僚属曰：“寇公奇材，惜学术不足尔。”及准出陕，咏适自成都罢还，准严供帐，大为具待。咏将去，准送之郊，问曰：“何以教准？”咏徐曰：“《霍光传》不可不读也。”准莫谕其意，归，取其传读之，至“不学无术”，笑曰：“此张公谓我矣。”"}
{"title": "申胥谏许越成", "time": "先秦", "author": "左丘明", "themes": ["古文观止", "哲理", "历史"], "content": "吴王夫差乃告诸大夫曰：“孤将有大志于齐，吾将许越成，而无拂吾虑。若越既改，吾又何求？若其不改，反行，吾振旅焉。”申胥谏曰：“不可许也。夫越非实忠心好吴也，又非慑畏吾甲兵之强也。大夫种勇而善谋，将还玩吴国于股掌之上，以得其志。夫固知君王之盖威以好胜也，故婉约其辞，以从逸王志，使淫乐于诸夏之国，以自伤也。使吾甲兵钝弊，民人离落，而日以憔悴，然后安受吾烬。夫越王好信以爱民，四方归之，年谷时熟，日长炎炎，及吾犹可以战也。为虺弗摧，为蛇将若何？”吴王曰：“大夫奚隆于越？越曾足以为大虞乎？若无越，则吾何以春秋曜吾军士？”乃许之成。将盟，越王又使诸稽郢辞曰：“以盟为有益乎？前盟口血未乾，足以结信矣。以盟为无益乎？君王舍甲兵之威以临使之，而胡重于鬼神而自轻也。”吴王乃许之，荒成不盟。"}
{"title": "哀溺文序", "time": "唐代", "author": "柳宗元", "themes": ["哲理"], "content": "永之氓咸善游。一日，水暴甚，有五、六氓乘小船绝湘水。中济，船破，皆游。其一氓尽力而不能寻常。其侣曰：“汝善游最也，今何后为？”曰：“吾腰千钱，重，是以后。”曰：“何不去之？”不应，摇其首。有顷，益怠。已济者立岸上呼且号曰：“汝愚之甚，蔽之甚，身且死，何以货为？”又摇其首。遂溺死。吾哀之。且若是，得不有大货之溺大氓者乎？于是作《哀溺》。"}
{"title": "棘刺雕猴", "time": "先秦", "author": "韩非", "themes": ["哲理"], "content": "燕王好微巧，卫人请以棘刺之端为母猴。燕王说之，养之以五乘之奉。王曰：“吾视观客为棘刺之母猴。”客曰：“人主欲观之，必半岁不入宫，不饮酒食肉，雨霁日出，视之晏阴之间，而棘刺之母猴乃可见也。”燕王因养卫人，不能观其母猴。郑有台下之冶者，谓燕王曰：“臣为削者也，诸微物必以削削之，而所削必大于削。今棘刺之端不容削锋，难以治棘刺之端。王试观客之削，能与不能可知也。”王曰：“善。”谓卫人曰：“客为棘刺之母猴也，何以治之？”曰：“以削。”王曰：“吾欲观见之。”客曰：“臣请之舍取之。”因逃。（选自《韩非子·外储说左上》）"}
{"title": "沧浪歌", "time": "先秦", "author": null, "themes": ["哲理"], "content": "沧浪之水清兮，可以濯我缨；沧浪之水浊兮，可以濯我足。"}
{"title": "杨布打狗", "time": "先秦", "author": "列御寇", "themes": ["哲理"], "content": "杨朱之弟曰布，衣素衣而出。天雨，解素衣，衣缁衣而返。其狗不知，迎而吠之。杨布怒，将扑之。杨朱曰：“子无扑矣，子亦犹是也。向者使汝狗白而往黑而来，岂能无怪哉？”"}
{"title": "古人铸鉴", "time": "宋代", "author": "沈括", "themes": ["哲理"], "content": "此工之巧智，后人不能造。比得古鉴，皆刮磨令平，此师旷所以伤知音也。世有透光鉴，鉴背有铭文，凡二十字，字极古，莫能读。以鉴承日光，则背文及二十字皆透，在屋壁上了了分明。人有原其理，以谓铸时薄处先冷，唯背文上差厚后冷，而铜缩多。文虽在背，而鉴面隐然有迹，所以于光中现。予观之，理诚如是。然余家有三鉴，又见他家所藏，皆是一样，文画铭字无纤异者，形制甚古。唯此鉴光透，其他鉴虽至薄者，皆莫能透。意古人别自有术。选自沈括（宋）——《梦溪笔谈》"}
{"title": "宰予昼寝", "time": "唐代", "author": null, "themes": ["哲理"], "content": "宰予昼寝，子曰：“朽木不可雕也，粪土之墙不可圬也！于予与何诛？”子曰：“始吾于人也，听其言而信其行；今吾于人也，听其言而观其行。于予与改是。”——《论语·公冶长第五》"}
{"title": "晏子使楚", "time": "两汉", "author": "刘向", "themes": ["小学文言文", "历史", "哲理"], "content": "一晏子使楚。楚人以晏子短，楚人为小门于大门之侧而延晏子。晏子不入，曰：“使狗国者从狗门入，今臣使楚，不当从此门入。”傧者更道，从大门入。见楚王。王曰：“齐无人耶？”晏子对曰：“齐之临淄三百闾，张袂成阴，挥汗成雨，比肩继踵而在，何为无人？”王曰：“然则何为使予？”晏子对曰：“齐命使，各有所主：其贤者使使贤主，不肖者使使不肖主。婴最不肖，故宜使楚矣！”（张袂成阴一作：张袂成帷）二晏子将使楚。楚王闻之，谓左右曰：“晏婴，齐之习辞者也。今方来，吾欲辱之，何以也？”左右对曰：“为其来也，臣请缚一人，过王而行，王曰：‘何为者也？’对曰：‘齐人也。’王曰：‘何坐？’曰：‘坐盗。’三晏子至，楚王赐晏子酒，酒酣，吏二缚一人诣王。王曰：“缚者曷为者也？”对曰：“齐人也，坐盗。”王视晏子曰：“齐人固善盗乎？”晏子避席对曰：“婴闻之，橘生淮南则为橘，生于淮北则为枳，叶徒相似，其实味不同。所以然者何？水土异也。今民生长于齐不盗，入楚则盗，得无楚之水土使民善盗耶？”王笑曰：“圣人非所与熙也，寡人反取病焉。”"}
{"title": "日出入", "time": "两汉", "author": null, "themes": ["抒情", "哲理"], "content": "日出入安穷？时世不与人同。故春非我春，夏非我夏，秋非我秋，冬非我冬。泊如四海之池，遍观是邪谓何？吾知所乐，独乐六龙，六龙之调，使我心若。訾黄其何不徕下。"}
{"title": "渔父", "time": "先秦", "author": null, "themes": ["哲理"], "content": "屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不哺其糟而歠其醨？何故深思高举，自令放为？”屈原曰：“吾闻之，新沐者必弹冠，新浴者必振衣；安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”渔父莞尔⑾而笑，鼓枻而去，乃歌曰：“沧浪之水清兮，可以濯吾缨；沧浪之水浊兮，可以濯吾足。”遂去，不复与言。"}
{"title": "卖油翁", "time": "宋代", "author": "欧阳修", "themes": ["初中文言文", "哲理", "寓言"], "content": "陈康肃公尧咨善射，当世无双，公亦以此自矜。尝射于家圃，有卖油翁释担而立，睨之，久而不去。见其发矢十中八九，但微颔之。康肃问曰：”汝亦知射乎？吾射不亦精乎？”翁曰：”无他，但手熟尔。”康肃忿然曰：”尔安敢轻吾射！”翁曰：”以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：”我亦无他，唯手熟尔。”康肃笑而遣之。此与庄生所谓解牛斫轮者何异？"}
{"title": "慈湖夹阻风", "time": "宋代", "author": "苏轼", "themes": ["人生", "哲理"], "content": "捍索桅竿立啸空，篙师酣寝浪花中。故应菅蒯知心腹，弱缆能争万里风。此生归路愈茫然，无数青山水拍天。犹有小船来卖饼，喜闻墟落在山前。我行都是退之诗，真有人家水半扉。千顷桑麻在船底，空余石发挂鱼衣。日轮亭午汗珠融，谁识南讹长养功。暴雨过云聊一快，未妨明月却当空。卧看落月横千丈，起唤清风得半帆。且并水村欹侧过，人间何处不巉岩。"}
{"title": "为学一首示子侄", "time": "清代", "author": "彭端淑", "themes": ["初中文言文", "学习", "哲理"], "content": "天下事有难易乎？为之，则难者亦易矣；不为，则易者亦难矣。人之为学有难易乎？学之，则难者亦易矣；不学，则易者亦难矣。吾资之昏，不逮人也，吾材之庸，不逮人也；旦旦而学之，久而不怠焉，迄乎成，而亦不知其昏与庸也。吾资之聪，倍人也，吾材之敏，倍人也；屏弃而不用，其与昏与庸无以异也。圣人之道，卒于鲁也传之。然则昏庸聪敏之用，岂有常哉？蜀之鄙有二僧：其一贫，其一富。贫者语于富者曰：“吾欲之南海，何如？”富者曰：“子何恃而往？”曰：“吾一瓶一钵足矣。”富者曰：“吾数年来欲买舟而下，犹未能也。子何恃而往！”越明年，贫者自南海还，以告富者，富者有惭色。西蜀之去南海，不知几千里也，僧富者不能至而贫者至焉。人之立志，顾不如蜀鄙之僧哉?是故聪与敏，可恃而不可恃也；自恃其聪与敏而不学者，自败者也。昏与庸，可限而不可限也；不自限其昏与庸，而力学不倦者，自力者也。"}
{"title": "形影神三首", "time": "魏晋", "author": "陶渊明", "themes": ["人生", "哲理"], "content": "天地长不没，山川无改时。草木得常理，霜露荣悴之。谓人最灵智，独复不如兹。适见在世中，奄去靡归期。奚觉无一人，亲识岂相思。但余平生物，举目情凄洏。我无腾化术，必尔不复疑。愿君取吾言，得酒莫苟辞。存生不可言，卫生每苦拙。诚愿游昆华，邈然兹道绝。与子相遇来，未尝异悲悦。憩荫若暂乖，止日终不别。此同既难常，黯尔俱时灭。身没名亦尽，念之五情热。立善有遗爱，胡为不自竭？酒云能消忧，方此讵不劣！大钧无私力，万理自森著。人为三才中，岂不以我故。与君虽异物，生而相依附。结托既喜同，安得不相语。三皇大圣人，今复在何处？彭祖爱永年，欲留不得住。老少同一死，贤愚无复数。日醉或能忘，将非促龄具？立善常所欣，谁当为汝誉？甚念伤吾生，正宜委运去。纵浪大化中，不喜亦不惧。应尽便须尽，无复独多虑。"}
{"title": "文章", "time": "宋代", "author": "陆游", "themes": ["哲理"], "content": ""}
{"title": "自责二首", "time": "宋代", "author": "朱淑真", "themes": ["古诗三百首", "女子", "闺怨"], "content": "女子弄文诚可罪，那堪咏月更吟风。磨穿铁砚非吾事，绣折金针却有功。闷无消遣只看诗，不见诗中话别离。添得情怀转萧索，始知伶俐不如痴。"}
{"title": "浣溪沙·荷芰风轻帘幕香", "time": "五代", "author": "顾敻", "themes": ["闺怨", "妇女"], "content": "荷芰风轻帘幕香，绣衣鸂鶒泳回塘，小屏闲掩旧潇湘。恨入空帷鸾影独，泪凝双脸渚莲光，薄情年少悔思量。"}
{"title": "临江仙·月色穿帘风入竹", "time": "五代", "author": "顾敻", "themes": ["闺怨", "感伤"], "content": "月色穿帘风入竹，倚屏双黛愁时。砌花含露两三枝。如啼恨脸，魂断损容仪。香烬暗消金鸭冷，可堪辜负前期。绣襦不整鬓鬟欹。几多惆怅，情绪在天涯！"}
{"title": "河传·花落", "time": "五代", "author": "孙光宪", "themes": ["闺怨", "女子", "孤独"], "content": "花落，烟薄，谢家池阁，寂寞春深。翠蛾轻敛意沉吟，沾襟，无人知此心。玉炉香断霜灰冷，帘铺影，梁燕归红杏。晚来天，空悄然，孤眠，枕檀云髻偏。"}
{"title": "阳春曲·闺怨", "time": "元代", "author": "徐再思", "themes": ["闺怨"], "content": "妾身悔作商人妇，妾命当逢薄幸夫。别时只说到东吴，三载余，却得广州书。"}
{"title": "小桃红·春闺怨", "time": "元代", "author": "乔吉", "themes": ["闺怨", "思念"], "content": "玉楼风迕杏花衫，娇怯春寒赚。酒病十朝九朝嵌。瘦岩岩，愁浓难补眉儿淡。香消翠减，雨昏烟暗，芳草遍江南。"}
{"title": "春闺怨·不系雕鞍门前柳", "time": "元代", "author": "乔吉", "themes": ["闺怨", "时光", "同情", "女子"], "content": "不系雕鞍门前柳，玉容寂寞见花羞，冷风儿吹雨黄昏后。帘控钩，掩上珠楼，风雨替花愁。"}
{"title": "酒泉子·黛薄红深", "time": "五代", "author": "顾敻", "themes": ["闺怨", "女子", "孤独", "感伤"], "content": "黛薄红深，约掠绿鬟云腻。小鸳鸯，金翡翠，称人心。锦鳞无处传幽意，海燕兰堂春又去，隔年书，千点泪，恨难任。"}
{"title": "凤归云·闺怨", "time": "唐代", "author": null, "themes": ["闺怨", "相思"], "content": "征夫数载，萍寄他邦。去便无消息，累换星霜。月下愁听砧杵起，寒雁南行。孤眠鸾帐里，枉劳魂梦，夜夜飞扬。想君薄行，更不思量。谁为传书与？表妾衷肠。倚牅无言垂血泪，暗祝三光。万般无奈处，一炉香尽，又更添香。"}
{"title": "蝶恋花·一别家山音信杳", "time": "明代", "author": "施耐庵", "themes": ["闺怨", "女子", "孤独", "相思"], "content": "一别家山音信杳，百种相思，肠断何时了。燕子不来花又老，一春瘦的腰儿小。薄幸郎君何日到，想自当初，莫要相逢好。好梦欲成还又觉，绿窗但觉莺啼晓。"}
{"title": "啰唝曲·那年离别日", "time": "唐代", "author": "刘采春", "themes": ["闺怨"], "content": "那年离别日，只道住桐庐。桐庐人不见，今得广州书。"}
{"title": "为薛台悼亡", "time": "唐代", "author": "白居易", "themes": ["悼亡"], "content": "半死梧桐老病身，重泉一念一伤神。手携稚子夜归院，月冷空房不见人。"}
{"title": "好事近·风定落花深", "time": "宋代", "author": "李清照", "themes": ["闺怨", "伤春"], "content": "风定落花深，帘外拥红堆雪。长记海棠开后，正伤春时节。酒阑歌罢玉尊空，青缸暗明灭。魂梦不堪幽怨，更一声啼鴂。"}
{"title": "遣悲怀三首·其一", "time": "唐代", "author": "元稹", "themes": ["唐诗三百首", "悼亡"], "content": "谢公最小偏怜女，自嫁黔娄百事乖。顾我无衣搜荩箧，泥他沽酒拔金钗。(荩箧一作：画箧)野蔬充膳甘长藿，落叶添薪仰古槐。今日俸钱过十万，与君营奠复营斋。"}
{"title": "氓", "time": "先秦", "author": null, "themes": ["诗经", "叙事", "闺怨", "民谣"], "content": "氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！"}
{"title": "锦堂春·坠髻慵梳", "time": "宋代", "author": "柳永", "themes": ["写人", "闺怨", "愁苦"], "content": "坠髻慵梳，愁蛾懒画，心绪是事阑珊。觉新来憔悴，金缕衣宽。认得这疏狂意下，向人诮譬如闲。把芳容整顿，恁地轻孤，争忍心安。依前过了旧约，甚当初赚我，偷翦云鬟。几时得归来，香阁深关。待伊要、尤云殢雨，缠绣衾、不与同欢。侭更深、款款问伊，今后敢更无端。"}
{"title": "浣溪沙·小院闲窗春色深", "time": "宋代", "author": "李清照", "themes": ["闺怨", "伤春", "怀人"], "content": "小院闲窗春已深。重帘未卷影沉沉。倚楼无语理瑶琴。(春已深一作：春色深)远岫出云催薄暮，细风吹雨弄轻阴。梨花欲谢恐难禁。"}
{"title": "一剪梅·堆枕乌云堕翠翘", "time": "宋代", "author": "蔡伸", "themes": ["闺怨", "女子"], "content": "堆枕乌云堕翠翘。午梦惊回，满眼春娇。嬛嬛一袅楚宫腰。那更春来，玉减香消。柳下朱门傍小桥。几度红窗，误认鸣镳。断肠风月可怜宵。忍使恹恹，两处无聊。"}
{"title": "菩萨蛮·山亭水榭秋方半", "time": "宋代", "author": "朱淑真", "themes": ["闺怨", "月亮", "孤独"], "content": "山亭水榭秋方半，凤帏寂寞无人伴。愁闷一番新，双蛾只旧颦。起来临绣户，时有疏萤度。多谢月相怜，今宵不忍圆。"}
{"title": "瑞鹤仙·脸霞红印枕", "time": "宋代", "author": "陆淞", "themes": ["闺怨", "妇女", "回忆", "伤怀"], "content": "脸霞红印枕，睡觉来、冠儿还是不整。屏间麝煤冷，但眉峰压翠，泪珠弹粉。堂深昼永，燕交飞、风帘露井。恨无人说与，相思近日，带围宽尽。重省，残灯朱幌，淡月纱窗，那时风景。阳台路迥，云雨梦，便无准。待归来，先指花梢教看，欲把心期细问。问因循过了青春，怎生意稳？"}
{"title": "伯兮", "time": "先秦", "author": null, "themes": ["诗经", "闺怨"], "content": "伯兮朅兮，邦之桀兮。伯也执殳，为王前驱。自伯之东，首如飞蓬。岂无膏沐？谁适为容！其雨其雨，杲杲出日。愿言思伯，甘心首疾。焉得谖草？言树之背。愿言思伯。使我心痗。"}
{"title": "日月", "time": "先秦", "author": null, "themes": ["诗经", "闺怨"], "content": "日居月诸，照临下土。乃如之人兮，逝不古处？胡能有定？宁不我顾。日居月诸，下土是冒。乃如之人兮，逝不相好。胡能有定？宁不我报。日居月诸，出自东方。乃如之人兮，德音无良。胡能有定？俾也可忘。日居月诸，东方自出。父兮母兮，畜我不卒。胡能有定？报我不述。"}
{"title": "江有汜", "time": "先秦", "author": null, "themes": ["诗经", "闺怨"], "content": "江有汜，之子归，不我以。不我以，其后也悔。江有渚，之子归，不我与。不我与，其后也处。江有沱，之子归，不我过。不我过，其啸也歌。"}
{"title": "终风", "time": "先秦", "author": null, "themes": ["诗经", "闺怨", "民谣"], "content": "终风且暴，顾我则笑，谑浪笑敖，中心是悼。终风且霾，惠然肯来，莫往莫来，悠悠我思。终风且曀，不日有曀，寤言不寐，愿言则嚏。曀曀其阴，虺虺其雷，寤言不寐，愿言则怀。"}
{"title": "谷风", "time": "先秦", "author": null, "themes": ["诗经", "闺怨"], "content": "习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。不我能畜，反以我为仇。既阻我德，贾用不售。昔育恐育鞫，及尔颠覆。既生既育，比予于毒。我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。"}
{"title": "中谷有蓷", "time": "先秦", "author": null, "themes": ["诗经", "闺怨"], "content": "中谷有蓷，暵其乾矣。有女仳离，嘅其叹矣。嘅其叹矣，遇人之艰难矣！中谷有蓷，暵其修矣。有女仳离，条其啸矣。条其啸矣，遇人之不淑矣！中谷有蓷，暵其湿矣。有女仳离，啜其泣矣。啜其泣矣，何嗟及矣！"}
{"title": "代答闺梦还", "time": "唐代", "author": "张若虚", "themes": ["闺怨"], "content": "关塞年华早，楼台别望违。试衫著暖气，开镜觅春晖。燕入窥罗幕，蜂来上画衣。情催桃李艳，心寄管弦飞。妆洗朝相待，风花暝不归。梦魂何处入，寂寂掩重扉。"}
{"title": "宫怨", "time": "唐代", "author": "李益", "themes": ["闺怨"], "content": "露湿晴花春殿香，月明歌吹在昭阳。似将海水添宫漏，共滴长门一夜长。"}
{"title": "春怨 / 伊州歌", "time": "唐代", "author": "金昌绪", "themes": ["唐诗三百首", "闺怨", "怀人"], "content": "打起黄莺儿，莫教枝上啼。啼时惊妾梦，不得到辽西。"}
{"title": "妾薄命", "time": "唐代", "author": "李端", "themes": ["闺怨"], "content": "忆妾初嫁君，花鬟如绿云，回灯入绮帐，转面脱罗裙。折步教人学，偷香与客熏。容颜南国重，名字北方闻。一从失恩意，转觉身憔悴。对镜不梳头，倚窗空落泪。新人莫恃新，秋至会无春。从来闭在长门者，必是宫中第一人。"}
{"title": "佳人", "time": "唐代", "author": "杜甫", "themes": ["唐诗三百首", "赞美", "闺怨", "女子"], "content": "绝代有佳人，幽居在空谷。自云良家子，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。"}
{"title": "早春行", "time": "唐代", "author": "王维", "themes": ["闺怨", "写人", "相思", "哀怨"], "content": "紫梅发初遍，黄鸟歌犹涩。谁家折杨女，弄春如不及。爱水看妆坐，羞人映花立。香畏风吹散，衣愁露沾湿。玉闺青门里，日落香车入。游衍益相思，含啼向彩帷。忆君长入梦，归晚更生疑。不及红檐燕，双栖绿草时。"}
{"title": "杵声齐·砧面莹", "time": "宋代", "author": "贺铸", "themes": ["宋词三百首", "闺怨"], "content": "砧面莹，杵声齐。捣就征衣泪墨题。寄到玉关应万里，戍人犹在玉关西。"}
{"title": "鹊踏枝·几日行云何处去", "time": "五代", "author": "冯延巳", "themes": ["宋词三百首", "闺怨", "女子", "孤独"], "content": "几日行云何处去？忘却归来，不道春将暮。百草千花寒食路，香车系在谁家树？泪眼倚楼频独语。双燕来时，陌上相逢否？撩乱春愁如柳絮，依依梦里无寻处。"}
{"title": "吊白居易", "time": "唐代", "author": "李忱", "themes": ["悼亡"], "content": "缀玉联珠六十年，谁教冥路作诗仙。浮云不系名居易，造化无为字乐天。童子解吟长恨曲，胡儿能唱琵琶篇。文章已满行人耳，一度思卿一怆然。"}
{"title": "葛生", "time": "先秦", "author": null, "themes": ["诗经", "悼亡"], "content": "葛生蒙楚，蔹蔓于野。予美亡此，谁与？独处？葛生蒙棘，蔹蔓于域。予美亡此，谁与？独息？角枕粲兮，锦衾烂兮。予美亡此，谁与？独旦？夏之日，冬之夜。百岁之后，归于其居。冬之夜，夏之日。百岁之后，归于其室。"}
{"title": "绿衣", "time": "先秦", "author": null, "themes": ["诗经", "悼亡"], "content": "绿兮衣兮，绿衣黄里。心之忧矣，曷维其已？(黄里一作：黄裹)绿兮衣兮，绿衣黄裳。心之忧矣，曷维其亡？绿兮丝兮，女所治兮。我思古人，俾无訧兮。絺兮绤兮，凄其以风。我思古人，实获我心。"}
{"title": "黄鸟", "time": "先秦", "author": null, "themes": ["诗经", "悼亡"], "content": "交交黄鸟，止于棘。谁从穆公？子车奄息。维此奄息，百夫之特。临其穴，惴惴其栗。彼苍者天，歼我良人！如可赎兮，人百其身！交交黄鸟，止于桑。谁从穆公？子车仲行。维此仲行，百夫之防。临其穴，惴惴其栗。彼苍者天，歼我良人！如可赎兮，人百其身！交交黄鸟，止于楚。谁从穆公？子车针虎。维此针虎，百夫之御。临其穴，惴惴其栗。彼苍者天，歼我良人！如可赎兮，人百其身！"}
{"title": "临江仙·送王缄", "time": "宋代", "author": "苏轼", "themes": ["送别", "悼亡", "思乡"], "content": "忘却成都来十载，因君未免思量。凭将清泪洒江阳。故山知好在，孤客自悲凉。坐上别愁君未见，归来欲断无肠。殷勤且更尽离觞。此身如传舍，何处是吾乡。"}
{"title": "遣悲怀三首·其二", "time": "唐代", "author": "元稹", "themes": ["唐诗三百首", "悼亡", "追忆", "思念"], "content": "昔日戏言身后意，今朝都到眼前来。衣裳已施行看尽，针线犹存未忍开。尚想旧情怜婢仆，也曾因梦送钱财。诚知此恨人人有，贫贱夫妻百事哀。"}
{"title": "遣悲怀三首·其三", "time": "唐代", "author": "元稹", "themes": ["唐诗三百首", "悼亡"], "content": "闲坐悲君亦自悲，百年多是几多时。邓攸无子寻知命，潘岳悼亡犹费词。同穴窅冥何所望，他生缘会更难期。惟将终夜常开眼，报答平生未展眉。"}
{"title": "祭十二郎文", "time": "唐代", "author": "韩愈", "themes": ["古文观止", "高中文言文", "悼亡"], "content": "年、月、日，季父愈闻汝丧之七日，乃能衔哀致诚，使建中远具时羞之奠，告汝十二郎之灵：呜呼！吾少孤，及长，不省所怙，惟兄嫂是依。中年，兄殁南方，吾与汝俱幼，从嫂归葬河阳。既又与汝就食江南。零丁孤苦，未尝一日相离也。吾上有三兄，皆不幸早世。承先人后者，在孙惟汝，在子惟吾。两世一身，形单影只。嫂尝抚汝指吾而言曰：“韩氏两世，惟此而已！”汝时尤小，当不复记忆。吾时虽能记忆，亦未知其言之悲也。吾年十九，始来京城。其后四年，而归视汝。又四年，吾往河阳省坟墓，遇汝从嫂丧来葬。又二年，吾佐董丞相于汴州，汝来省吾。止一岁，请归取其孥。明年，丞相薨。吾去汴州，汝不果来。是年，吾佐戎徐州，使取汝者始行，吾又罢去，汝又不果来。吾念汝从于东，东亦客也，不可以久；图久远者，莫如西归，将成家而致汝。呜呼！孰谓汝遽去吾而殁乎！吾与汝俱少年，以为虽暂相别，终当久相与处。故舍汝而旅食京师，以求斗斛之禄。诚知其如此，虽万乘之公相，吾不以一日辍汝而就也。去年，孟东野往。吾书与汝曰：“吾年未四十，而视茫茫，而发苍苍，而齿牙动摇。念诸父与诸兄，皆康强而早世。如吾之衰者，其能久存乎？吾不可去，汝不肯来，恐旦暮死，而汝抱无涯之戚也！”孰谓少者殁而长者存，强者夭而病者全乎！呜呼！其信然邪？其梦邪？其传之非其真邪？信也，吾兄之盛德而夭其嗣乎？汝之纯明而不克蒙其泽乎？少者、强者而夭殁，长者、衰者而存全乎？未可以为信也。梦也，传之非其真也，东野之书，耿兰之报，何为而在吾侧也？呜呼！其信然矣！吾兄之盛德而夭其嗣矣！汝之纯明宜业其家者，不克蒙其泽矣！所谓天者诚难测，而神者诚难明矣！所谓理者不可推，而寿者不可知矣！虽然，吾自今年来，苍苍者或化而为白矣，动摇者或脱而落矣。毛血日益衰，志气日益微，几何不从汝而死也。死而有知，其几何离；其无知，悲不几时，而不悲者无穷期矣。汝之子始十岁，吾之子始五岁。少而强者不可保，如此孩提者，又可冀其成立邪?呜呼哀哉！呜呼哀哉！汝去年书云：“比得软脚病，往往而剧。”吾曰：“是疾也，江南之人，常常有之。”未始以为忧也。呜呼！其竟以此而殒其生乎？抑别有疾而至斯极乎？汝之书，六月十七日也。东野云，汝殁以六月二日；耿兰之报无月日。盖东野之使者，不知问家人以月日；如耿兰之报，不知当言月日。东野与吾书，乃问使者，使者妄称以应之乎。其然乎？其不然乎？今吾使建中祭汝，吊汝之孤与汝之乳母。彼有食，可守以待终丧，则待终丧而取以来；如不能守以终丧，则遂取以来。其余奴婢，并令守汝丧。吾力能改葬，终葬汝于先人之兆，然后惟其所愿。呜呼！汝病吾不知时，汝殁吾不知日，生不能相养于共居，殁不得抚汝以尽哀，敛不凭其棺，窆不临其穴。吾行负神明，而使汝夭；不孝不慈，而不能与汝相养以生，相守以死。一在天之涯，一在地之角，生而影不与吾形相依，死而魂不与吾梦相接。吾实为之，其又何尤！彼苍者天，曷其有极！自今已往，吾其无意于人世矣！当求数顷之田于伊颍之上，以待余年，教吾子与汝子，幸其成；长吾女与汝女，待其嫁，如此而已。呜呼，言有穷而情不可终，汝其知也邪？其不知也邪？呜呼哀哉！尚飨！"}
{"title": "沁园春·梦冷蘅芜", "time": "清代", "author": "纳兰性德", "themes": ["悼亡"], "content": "梦冷蘅芜，却望姗姗，是耶非耶。怅兰膏渍粉，尚留犀合；金泥蹙绣，空掩蝉纱。影弱难持，缘深暂隔，只当离愁滞海涯。归来也，趁星前月底，魂在梨花。鸾胶纵续琵琶，问可及、当年萼绿华。但无端摧折，恶经风浪；不如零落，判委尘沙。最忆相看，娇讹道字，手剪银灯自泼茶。令已矣，便帐中重见，那似伊家。"}
{"title": "悼亡三首", "time": "宋代", "author": "梅尧臣", "themes": ["悼亡", "相思", "孤寂"], "content": "结发为夫妇，于今十七年。相看犹不足，何况是长捐！我鬓已多白，此身宁久全？终当与同穴，未死泪涟涟。每出身如梦，逢人强意多。归来仍寂寞，欲语向谁何？窗冷孤萤入，宵长一雁过。世间无最苦，精爽此销磨。从来有修短，岂敢问苍天？见尽人间妇，无如美且贤。譬令愚者寿，何不假其年？忍此连城宝，沉埋向九泉！"}
{"title": "东风齐着力·电急流光", "time": "清代", "author": "纳兰性德", "themes": ["悼亡", "追忆", "伤感"], "content": "电急流光，天生薄命，有泪如潮。勉为欢谑，到底总无聊。欲谱频年离恨，言已尽、恨未曾消。凭谁把，一天愁绪，按出琼萧。往事水迢迢，窗前月、几番空照魂销。旧欢新梦，雁齿小红桥。最是烧灯时候，宜春髻、酒暖蒲萄。凄凉煞，五枝青玉，风雨飘飘。"}
{"title": "为徐敬业讨武曌檄 / 代李敬业讨武曌檄", "time": "唐代", "author": "骆宾王", "themes": ["古文观止", "讽刺", "写人"], "content": "伪临朝武氏者，性非和顺，地实寒微。昔充太宗下陈，曾以更衣入侍。洎乎晚节，秽乱春宫。潜隐先帝之私，阴图后房之嬖。入门见嫉，蛾眉不肯让人；掩袖工谗，狐媚偏能惑主。践元后于翚翟，陷吾君于聚麀。加以虺蜴为心，豺狼成性，近狎邪僻，残害忠良，杀姊屠兄，弑君鸩母。人神之所同嫉，天地之所不容。犹复包藏祸心，窥窃神器。君之爱子，幽之于别宫；贼之宗盟，委之以重任。呜呼！霍子孟之不作，朱虚侯之已亡。燕啄皇孙，知汉祚之将尽；龙漦帝后，识夏庭之遽衰。敬业皇唐旧臣，公侯冢子。奉先君之成业，荷本朝之厚恩。宋微子之兴悲，良有以也；袁君山之流涕，岂徒然哉！是用气愤风云，志安社稷。因天下之失望，顺宇内之推心，爰举义旗，以清妖孽。南连百越，北尽三河，铁骑成群，玉轴相接。海陵红粟，仓储之积靡穷；江浦黄旗，匡复之功何远？班声动而北风起，剑气冲而南斗平。喑呜则山岳崩颓，叱吒则风云变色。以此制敌，何敌不摧；以此图功，何功不克！公等或家传汉爵，或地协周亲，或膺重寄于爪牙，或受顾命于宣室。言犹在耳，忠岂忘心？一抔之土未干，六尺之孤何托？倘能转祸为福，送往事居，共立勤王之勋，无废旧君之命，凡诸爵赏，同指山河。若其眷恋穷城，徘徊歧路，坐昧先几之兆，必贻后至之诛。请看今日之域中，竟是谁家之天下！移檄州郡，咸使知闻。"}
{"title": "送王郎", "time": "宋代", "author": "黄庭坚", "themes": ["送别", "赞美", "写人"], "content": "酌君以蒲城桑落之酒，泛君以湘累秋菊之英。赠君以黟川点漆之墨，送君以阳关堕泪之声。酒浇胸次之磊块，菊制短世之颓龄。墨以传万古文章之印，歌以写一家兄弟之情。江山千里俱头白，骨肉十年终眼青。连床夜语鸡戒晓，书囊无底谈未了。有功翰墨乃如此，何恨远别音书少。炒沙作縻终不饱，缕冰文章费工巧。要须心地收汗马，孔孟行世目杲杲。有弟有弟力持家，妇能养姑供珍鲑。儿大诗书女丝麻，公但读书煮春茶。"}
{"title": "遐方怨·花半拆", "time": "唐代", "author": "温庭筠", "themes": ["写人", "女子"], "content": "花半拆，雨初晴。未卷珠帘，梦残，惆怅闻晓莺。宿妆眉浅粉山横。约鬟鸳镜里，绣罗轻。"}
{"title": "张衡传", "time": "两汉", "author": "范晔", "themes": ["高中文言文", "赞美", "写人"], "content": "张衡字平子，南阳西鄂人也。衡少善属文，游于三辅，因入京师，观太学，遂通五经，贯六艺。虽才高于世，而无骄尚之情。常从容淡静，不好交接俗人。永元中，举孝廉不行，连辟公府不就。时天下承平日久，自王侯以下，莫不逾侈。衡乃拟班固《两都》作《二京赋》，因以讽谏。精思傅会，十年乃成。大将军邓骘奇其才，累召不应。衡善机巧，尤致思于天文、阴阳、历算。安帝雅闻衡善术学，公车特征拜郎中，再迁为太史令。遂乃研核阴阳，妙尽璇玑之正，作浑天仪，著《灵宪》、《算罔论》，言甚详明。顺帝初，再转，复为太史令。衡不慕当世，所居之官辄积年不徙。自去史职，五载复还。阳嘉元年，复造候风地动仪。以精铜铸成，员径八尺，合盖隆起，形似酒尊，饰以篆文山龟鸟兽之形。中有都柱，傍行八道，施关发机。外有八龙，首衔铜丸，下有蟾蜍，张口承之。其牙机巧制，皆隐在尊中，覆盖周密无际。如有地动，尊则振龙，机发吐丸，而蟾蜍衔之。振声激扬，伺者因此觉知。虽一龙发机，而七首不动，寻其方面，乃知震之所在。验之以事，合契若神。自书典所记，未之有也。尝一龙机发而地不觉动，京师学者咸怪其无征。后数日驿至，果地震陇西，于是皆服其妙。自此以后，乃令史官记地动所从方起。时政事渐损，权移于下，衡因上疏陈事。后迁侍中，帝引在帷幄，讽议左右。尝问天下所疾恶者。宦官惧其毁己，皆共目之，衡乃诡对而出。阉竖恐终为其患，遂共谗之。衡常思图身之事，以为吉凶倚仗，幽微难明。乃作《思玄赋》以宣寄情志。永和初，出为河间相。时国王骄奢，不遵典宪；又多豪右，共为不轨。衡下车，治威严，整法度，阴知奸党名姓，一时收禽，上下肃然，称为政理。视事三年，上书乞骸骨，征拜尚书。年六十二，永和四年卒。"}
{"title": "满江红·建康史帅致道席上赋", "time": "宋代", "author": "辛弃疾", "themes": ["写人", "抒怀"], "content": "鹏翼垂空，笑人世，苍然无物。又还向、九重深处，玉阶山立。袖里珍奇光五色，他年要补天西北。且归来，谈笑护长江，波澄碧。佳丽地，文章伯。《金缕》唱，红牙拍。看尊前飞下，日边消息。料想宝香黄阁梦，依然画舫青溪笛。待如今、端的约钟山，长相识。"}
{"title": "浣溪沙·争挽桐花两鬓垂", "time": "宋代", "author": "周邦彦", "themes": ["写人", "怀念"], "content": "争挽桐花两鬓垂。小妆弄影照清池。出帘踏袜趁蜂儿。跳脱添金双腕重，琵琶拨尽四弦悲。夜寒谁肯剪春衣。"}
{"title": "送征衣·过韶阳", "time": "宋代", "author": "柳永", "themes": ["写人"], "content": "过韶阳，璿枢电绕，华渚虹流，运应千载会昌。罄寰宇、荐殊祥。吾皇。诞弥月，瑶图缵庆，玉叶腾芳。并景贶、三灵眷祐，挺英哲、掩前王。遇年年、嘉节清和，颁率土称觞。无间要荒华夏，尽万里、走梯航。彤庭舜张大乐，禹会群方。鹓行。望上国，山呼鳌抃，遥爇炉香。竟就日、瞻云献寿，指南山、等无疆。愿巍巍、宝历鸿基，齐天地遥长。"}
{"title": "春日忆李白", "time": "唐代", "author": "杜甫", "themes": ["怀念", "赞美", "写人"], "content": "白也诗无敌，飘然思不群。清新庾开府，俊逸鲍参军。渭北春天树，江东日暮云。何时一樽酒，重与细论文。"}
{"title": "赠张公洲革处士", "time": "唐代", "author": "李白", "themes": ["写人"], "content": "抱瓮灌秋蔬，心闲游天云。每将瓜田叟，耕种汉水濆。时登张公洲，入兽不乱群。井无桔槔事，门绝刺绣文。长揖二千石，远辞百里君。斯为真隐者，吾党慕清芬。"}
{"title": "君子偕老", "time": "先秦", "author": null, "themes": ["诗经", "写人"], "content": "君子偕老，副笄六珈。委委佗佗，如山如河，象服是宜。子之不淑，云如之何？玼兮玼兮，其之翟也。鬒发如云，不屑髢也；玉之瑱也，象之揥也，扬且之皙也。胡然而天也？胡然而帝也？瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！"}
{"title": "杕杜", "time": "先秦", "author": null, "themes": ["诗经", "写人", "伤怀"], "content": "有杕之杜，其叶湑湑。独行踽踽。岂无他人？不如我同父。嗟行之人，胡不比焉？人无兄弟，胡不佽焉？有杕之杜，其叶菁菁。独行睘睘。岂无他人？不如我同姓。嗟行之人，胡不比焉？人无兄弟，胡不佽焉？"}
{"title": "美女篇", "time": "魏晋", "author": "曹植", "themes": ["写人", "抒怀"], "content": "美女妖且闲，采桑歧路间。柔条纷冉冉，叶落何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飘，轻裾随风还。顾盼遗光彩，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜？媒氏何所营？玉帛不时安。佳人慕高义，求贤良独难。众人徒嗷嗷，安知彼所观？盛年处房室，中夜起长叹。"}
{"title": "估客乐", "time": "唐代", "author": "李白", "themes": ["写人", "漂泊"], "content": "海客乘天风，将船远行役。譬如云中鸟，一去无踪迹。"}
{"title": "一舸", "time": "清代", "author": "吴伟业", "themes": ["写人", "怀古"], "content": "霸越亡吴计已行，论功何物赏倾城？西施亦有弓藏惧，不独鸱夷变姓名。"}
{"title": "女冠子·淡花瘦玉", "time": "五代", "author": "孙光宪", "themes": ["写人"], "content": "淡花瘦玉，依约神仙妆柬，佩琼文。瑞露通宵贮，幽香尽日焚。碧纱笼绦节，黄藕冠浓云。勿以吹箫伴，不同群。"}
{"title": "水仙子·怀古", "time": "元代", "author": "张可久", "themes": ["怀古", "写人", "讽刺"], "content": "秋风远塞皂雕旗，明月高台金凤怀。红妆肯为苍生计，女妖娆能有几？两蛾眉千古光辉：汉和番昭君去，越吞吴西子归。战马空肥。"}
{"title": "五美吟·虞姬", "time": "清代", "author": "曹雪芹", "themes": ["写人"], "content": "肠断乌骓夜啸风，虞兮幽恨对重瞳。黥彭甘受他年醢，饮剑何如楚帐中？"}
{"title": "冯谖客孟尝君", "time": "先秦", "author": null, "themes": ["古文观止", "历史", "写人"], "content": "齐人有冯谖者，贫乏不能自存，使人属孟尝君，愿寄食门下。孟尝君曰：“客何好？”曰：“客无好也。”曰：“客何能？”曰：“客无能也。”孟尝君笑而受之曰：“诺。”左右以君贱之也，食以草具。居有顷，倚柱弹其剑，歌曰：“长铗归来乎！食无鱼。”左右以告。孟尝君曰：“食之，比门下之客。”居有顷，复弹其铗，歌曰：“长铗归来乎！出无车。”左右皆笑之，以告。孟尝君曰：“为之驾，比门下之车客。”于是乘其车，揭其剑，过其友曰：“孟尝君客我。”后有顷，复弹其剑铗，歌曰：“长铗归来乎！无以为家。”左右皆恶之，以为贪而不知足。孟尝君问：“冯公有亲乎？”对曰，“有老母。”孟尝君使人给其食用，无使乏。于是冯谖不复歌。后孟尝君出记，问门下诸客：“谁习计会，能为文收责于薛者乎？”冯谖署曰：“能。”孟尝君怪之，曰：“此谁也？”左右曰：“乃歌夫长铗归来者也。”孟尝君笑曰：“客果有能也，吾负之，未尝见也。”请而见之，谢曰：“文倦于事，愦于忧，而性懧愚，沉于国家之事，开罪于先生。先生不羞，乃有意欲为收责于薛乎？”冯谖曰：“愿之。”于是约车治装，载券契而行，辞曰：“责毕收，以何市而反？”孟尝君曰：“视吾家所寡有者。”驱而之薛，使吏召诸民当偿者，悉来合券。券遍合，起，矫命，以责赐诸民。因烧其券。民称万岁。长驱到齐，晨而求见。孟尝君怪其疾也，衣冠而见之，曰：“责毕收乎？来何疾也！”曰：“收毕矣。”“以何市而反？”冯谖曰；“君之‘视吾家所寡有者’。臣窃计，君宫中积珍宝，狗马实外厩，美人充下陈。君家所寡有者，以义耳！窃以为君市义。”孟尝君曰：“市义奈何？”曰：“今君有区区之薛，不拊爱子其民，因而贾利之。臣窃矫君命，以责赐诸民，因烧其券，民称万岁。乃臣所以为君市义也。”孟尝君不悦，曰：“诺，先生休矣！”后期年，齐王谓孟尝君曰：“寡人不敢以先王之臣为臣。”孟尝君就国于薛，未至百里，民扶老携幼，迎君道中。孟尝君顾谓冯谖：“先生所为文市义者，乃今日见之。”冯谖曰：“狡兔有三窟，仅得免其死耳；今君有一窟，未得高枕而卧也。请为君复凿二窟。”孟尝君予车五十乘，金五百斤，西游于梁，谓惠王曰：“齐放其大臣孟尝君于诸侯，诸侯先迎之者，富而兵强。”于是梁王虚上位，以故相为上将军，遣使者黄金千斤，车百乘，往聘孟尝君。冯谖先驱，诫孟尝君曰：“千金，重币也；百乘，显使也。齐其闻之矣。”梁使三反，孟尝君固辞不往也。齐王闻之，君臣恐惧，遣太傅赍黄金千斤、文车二驷，服剑一，封书，谢孟尝君曰：“寡人不祥，被于宗庙之祟，沉于谄谀之臣，开罪于君。寡人不足为也；愿君顾先王之宗庙，姑反国统万人乎！”冯谖诫孟尝君曰：“愿请先王之祭器，立宗庙于薛。”庙成，还报孟尝君曰：“三窟已就，君姑高枕为乐矣。”孟尝君为相数十年，无纤介之祸者，冯谖之计也。"}
{"title": "五美吟·绿珠", "time": "清代", "author": "曹雪芹", "themes": ["写人"], "content": "瓦砾明珠一例抛，何曾石尉重娇娆？都缘顽福前生造，更有同归慰寂寥。"}
{"title": "五美吟·西施", "time": "清代", "author": "曹雪芹", "themes": ["写人"], "content": "一代倾城逐浪花，吴宫空自忆儿家。效颦莫笑东村女，头白西边上浣纱。(上浣纱一作：尚浣纱)"}
{"title": "五美吟·红拂", "time": "清代", "author": "曹雪芹", "themes": ["写人"], "content": "长揖雄谈态自殊，美人巨眼识穷途。尸居余气杨公幕，岂得羁縻女丈夫？"}
{"title": "五美吟·明妃", "time": "清代", "author": "曹雪芹", "themes": ["写人"], "content": "绝艳惊人出汉宫，红颜命薄古今同。君王纵使轻颜色，予夺权何畀画工？"}
{"title": "桃花源诗", "time": "魏晋", "author": "陶渊明", "themes": ["写人", "生活", "抒怀"], "content": "嬴氏乱天纪，贤者避其世。黄绮之商山，伊人亦云逝。往迹浸复湮，来径遂芜废。相命肆农耕，日入从所憩。桑竹垂馀荫，菽稷随时艺；春蚕收长丝，秋熟靡王税。荒路暧交通，鸡犬互鸣吠。俎豆犹古法，衣裳无新制。童孺纵行歌，班白欢游诣。草荣识节和，木衰知风厉。虽无纪历志，四时自成岁。怡然有余乐，于何劳智慧？奇踪隐五百，一朝敞神界。淳薄既异源，旋复还幽蔽。借问游方士，焉测尘嚣外。愿言蹑清风，高举寻吾契。"}
{"title": "左忠毅公逸事", "time": "清代", "author": null, "themes": ["叙事", "写人", "赞美"], "content": "先君子尝言，乡先辈左忠毅公视学京畿，一日，风雪严寒，从数骑出微行，入古寺，庑下一生伏案卧，文方成草；公阅毕，即解貂覆生，为掩户。叩之寺僧，则史公可法也。及试，吏呼名至史公，公瞿然注视，呈卷，即面署第一。召入，使拜夫人，曰：“吾诸儿碌碌，他日继吾志者，惟此生耳。”及左公下厂狱，史朝夕狱门外；逆阉防伺甚严，虽家仆不得近。久之，闻左公被炮烙，旦夕且死；持五十金，涕泣谋于禁卒，卒感焉。一日，使史更敝衣草屦，背筐，手长镵，为除不洁者，引入，微指左公处。则席地倚墙而坐，面额焦烂不可辨，左膝以下，筋骨尽脱矣。史前跪，抱公膝而呜咽。公辨其声而目不可开，乃奋臂以指眥；目光如炬，怒日：“庸奴，此何地也？而汝来前！国家之事，糜烂至此。老夫已矣，汝复轻身而昧大义，天下事谁可支拄者！不速去，无俟奸人构陷，吾今即扑杀汝！”因摸地上刑械，作投击势。史噤不敢发声，趋而出。后常流涕述其事以语人，曰：“吾师肺肝，皆铁石所铸造也！”崇祯末，流贼张献忠出没蕲、黄、潜、桐间。史公以凤庐道奉檄守御。每有警，辄数月不就寝，使壮士更休，而自坐幄幕外。择健卒十人，令二人蹲踞而背倚之，漏鼓移，则番代。每寒夜起立，振衣裳，甲上冰霜迸落，铿然有声。或劝以少休，公日：“吾上恐负朝廷，下恐愧吾师也。”史公治兵，往来桐城，必躬造左公第，候太公、太母起居，拜夫人于堂上。余宗老涂山，左公甥也，与先君子善，谓狱中语，乃亲得之于史公云。"}
{"title": "泰山梁甫行", "time": "魏晋", "author": "曹植", "themes": ["同情", "写人"], "content": ""}
{"title": "游兰溪 / 游沙湖", "time": "宋代", "author": "苏轼", "themes": ["写人", "抒怀", "乐观", "旷达"], "content": "黄州东南三十里为沙湖，亦曰螺师店。予买田其间，因往相田得疾。闻麻桥人庞安常善医而聋。遂往求疗。安常虽聋，而颖悟绝人，以纸画字，书不数字，辄深了人意。余戏之曰：“余以手为口，君以眼为耳，皆一时异人也。”疾愈，与之同游清泉寺。寺在蕲水郭门外二里许。有王逸少洗笔泉，水极甘，下临兰溪，溪水西流。余作歌云：“山下兰芽短浸溪，松间沙路净无泥，萧萧暮雨子规啼。谁道人生无再少？君看流水尚能西，休将白发唱黄鸡。”是日剧饮而归。"}
{"title": "后催租行", "time": "宋代", "author": "范成大", "themes": ["写人", "农民", "生活", "凄苦"], "content": ""}
{"title": "南乡子·捣衣", "time": "清代", "author": "纳兰性德", "themes": ["写人", "伤怀", "愁苦"], "content": ""}
{"title": "渔父·一棹春风一叶舟", "time": "五代", "author": "李煜", "themes": ["写人", "抒怀", "向往", "生活", "闲适", "隐居"], "content": ""}
{"title": "虞美人·黄昏又听城头角", "time": "清代", "author": "纳兰性德", "themes": ["写人", "怀人", "友人"], "content": ""}
{"title": "鲁仲连义不帝秦", "time": "先秦", "author": null, "themes": ["古文观止", "写人", "历史"], "content": "秦围赵之邯郸。魏安釐王使将军晋鄙救赵，畏秦，止于荡阴不进。魏王使客将军辛垣衍间入邯郸，因平原君谓赵王曰：“秦所以急围赵者，前与齐闵王争强为帝，已而复归帝，以齐故；今齐闵王已益弱，方今唯秦雄天下，此非必贪邯郸，其意欲求为帝。赵诚发使尊秦昭王为帝，秦必喜，罢兵去。”平原君犹豫未有所决。此时鲁仲连适游赵，会秦围赵，闻魏将欲令赵尊秦为帝，乃见平原君，曰：“事将奈何矣？”平原君曰：“胜也何敢言事！百万之众折于外，今又内围邯郸而不去。魏王使客将军辛垣衍令赵帝秦，今其人在是。胜也何敢言事！”鲁连曰：“始吾以君为天下之贤公子也，吾乃今然后知君非天下之贤公子也。梁客辛垣衍安在？吾请为君责而归之！”平原君曰：“胜请为召而见之于先生。”平原君遂见辛垣衍曰：“东国有鲁连先生，其人在此，胜请为绍介，而见之于先生。”辛垣衍曰：“吾闻鲁连先生，齐国之高士也。衍，人臣也，使事有职，吾不愿见鲁连先生也。”平原君曰：“胜已泄之矣。”辛垣衍许诺。鲁连见辛垣衍而无言。辛垣衍曰：“吾视居此围城之中者，皆有求于平原君者也。今吾视先生之玉貌，非有求于平原君者，曷为久居此围城中而不去也？”鲁连曰：“世以鲍焦无从容而死者，皆非也。今众人不知，则为一身。彼秦，弃礼义，上首功之国也，权使其士，虏使其民，彼则肆然而为帝，过而遂正于天下，则连有赴东海而死耳，吾不忍为之民也！所为见将军者，欲以助赵也。”辛垣衍曰：“先生助之奈何？”鲁连曰：“吾将使梁及燕助之，齐楚则固助之矣。”辛垣衍曰：“燕则吾请以从矣；若乃梁，则吾梁人也，先生恶能使梁助之耶？”鲁连曰：“梁未睹秦称帝之害故也；使梁睹秦称帝之害，则必助赵矣。”辛垣衍曰：“秦称帝之害将奈何？”鲁仲连曰：“昔齐威王尝为仁义矣，率天下诸侯而朝周。周贫且微，诸侯莫朝，而齐独朝之。居岁余，周烈王崩，诸侯皆吊，齐后往。周怒，赴于齐曰：‘天崩地坼，天子下席，东藩之臣田婴齐后至，则斮之！’威王勃然怒曰：‘叱嗟！而母，婢也！’卒为天下笑。故生则朝周，死则叱之，诚不忍其求也。彼天子固然，其无足怪。”辛垣衍曰：“先生独未见夫仆乎？十人而从一人者，宁力不胜、智不若邪？畏之也。”鲁仲连曰：“然梁之比于秦，若仆邪？”辛垣衍曰：“然。”鲁仲连曰：“然则吾将使秦王烹醢梁王！”辛垣衍怏然不悦，曰：“嘻！亦太甚矣，先生之言也！先生又恶能使秦王烹醢梁王？”鲁仲连曰：“固也！待吾言之：昔者鬼侯、鄂侯、文王，纣之三公也。鬼侯有子而好，故入之于纣，纣以为恶，醢鬼侯；鄂侯争之急，辨之疾，故脯侯；文王闻之，喟然而叹，故拘之于牖里之库百日，而欲令之死。曷为与人俱称帝王，卒就脯醢之地也？““齐闵王将之鲁，夷维子执策而从，谓鲁人曰：‘子将何以待吾君？’鲁人曰：‘吾将以十太牢待子之君。’夷维子曰：‘子安取礼而来待吾君？彼吾君者，天子也。天子巡狩，诸侯辟舍，纳筦键，摄衽抱几，视膳于堂下；天子已食，而听退朝也。’鲁人投其钥，不果纳，不得入于鲁。将之薛，假涂于邹。当是时，邹君死，闵王欲入吊。夷维子谓邹之孤曰：‘天子吊，主人必将倍殡柩，设北面于南方，然后天子南面吊也。’邹之群臣曰：‘必若此，吾将伏剑而死。’故不敢入于邹。邹、鲁之臣，生则不得事养，死则不得饭含，然且欲行天子之礼于邹、鲁之臣，不果纳。今秦万乘之国，梁亦万乘之国，交有称王之名。睹其一战而胜，欲从而帝之，是使三晋之大臣，不如邹、鲁之仆妾也。“且秦无已而帝，则且变易诸侯之大臣，彼将夺其所谓不肖，而予其所谓贤，夺其所憎，而与其所爱；彼又将使其子女谗妾，为诸侯妃姬，处梁之宫，梁王安得晏然而已乎？而将军又何以得故宠乎？”于是辛垣衍起，再拜谢曰：“始以先生为庸人，吾乃今日而知先生为天下之士也！吾请去，不敢复言帝秦！”秦将闻之，为却军五十里。适会魏公子无忌夺晋鄙军以救赵击秦，秦军引而去。于是平原君欲封鲁仲连。鲁仲连辞让者三，终不肯受。平原君乃置酒，酒酣，起，前，以千金为鲁连寿。鲁连笑曰：“所贵于天下之士者，为人排患释难、解纷乱而无所取也。即有所取者，是商贾之人也。仲连不忍为也。”遂辞平原君而去，终身不复见。"}
{"title": "宋玉对楚王问", "time": "先秦", "author": "宋玉", "themes": ["古文观止", "写人", "品格"], "content": "楚襄王问于宋玉曰：“先生其有遗行与？何士民众庶不誉之甚也！”宋玉对曰：“唯，然，有之！愿大王宽其罪，使得毕其辞。客有歌于郢中者，其始曰《下里》、《巴人》，国中属而和者数千人。其为《阳阿》、《薤露》，国中属而和者数百人。其为《阳春》、《白雪》，国中有属而和者，不过数十人。引商刻羽，杂以流徵，国中属而和者，不过数人而已。是其曲弥高，其和弥寡。故鸟有凤而鱼有鲲。凤皇上击九千里，绝云霓，负苍天，足乱浮云，翱翔乎杳冥之上。夫蕃篱之鷃，岂能与之料天地之高哉？鲲鱼朝发昆仑之墟，暴鬐于碣石，暮宿于孟诸。夫尺泽之鲵，岂能与之量江海之大哉？故非独鸟有凤而鱼有鲲，士亦有之。夫圣人瑰意琦行，超然独处，世俗之民，又安知臣之所为哉？”"}
{"title": "项羽本纪赞", "time": "两汉", "author": "司马迁", "themes": ["古文观止", "写人"], "content": "太史公曰：吾闻之周生曰：“舜目盖重瞳子。”又闻项羽亦重瞳子。羽岂其苗裔邪？何兴之暴也？夫秦失其政，陈涉首难，豪杰蜂起，相与并争，不可胜数。然羽非有尺寸，乘势起陇亩之中，三年，遂将五诸侯灭秦，分裂天下而封王侯，政由羽出，号为霸王，位虽不终，近古以来，未尝有也。及羽背关怀楚，放逐义帝而自立，怨王侯叛己，难矣。自矜功伐，奋其私智，而不师古，谓霸王之业，欲以力征经营天下，五年，卒亡其国，身死东城，尚不觉寤，而不自责，过矣。乃引“天亡我，非用兵之罪也”，岂不谬哉！"}
{"title": "狱中上梁王书", "time": "两汉", "author": "邹阳", "themes": ["古文观止", "写人", "品格"], "content": "臣闻忠无不报，信不见疑，臣常以为然，徒虚语耳。昔荆轲慕燕丹之义，白虹贯日，太子畏之；卫先生为秦画长平之事，太白食昴，昭王疑之。夫精变天地而信不谕两主，岂不哀哉！今臣尽忠竭诚，毕议愿知，左右不明，卒从吏讯，为世所疑。是使荆轲、卫先生复起，而燕、秦不寤也。愿大王孰察之。昔玉人献宝，楚王诛之；李斯竭忠，胡亥极刑。是以箕子阳狂，接舆避世，恐遭此患也。愿大王察玉人、李斯之意，而后楚王、胡亥之听，毋使臣为箕子、接舆所笑。臣闻比干剖心，子胥鸱夷，臣始不信，乃今知之。愿大王孰察，少加怜焉。语曰：“有白头如新，倾盖如故。”何则？知与不知也。故樊於期逃秦之燕，借荆轲首以奉丹事；王奢去齐之魏，临城自刭以却齐而存魏。夫王奢、樊於期非新于齐、秦而故于燕、魏也，所以去二国、死两君者，行合于志，慕义无穷也。是以苏秦不信于天下，为燕尾生；白圭战亡六城，为魏取中山。何则？诚有以相知也。苏秦相燕，人恶之燕王，燕王按剑而怒，食以駃騠；白圭显于中山，人恶之于魏文侯，文侯赐以夜光之璧。何则？两主二臣，剖心析肝相信，岂移于浮辞哉！故女无美恶，入宫见妒；士无贤不肖，入朝见嫉。昔司马喜膑脚于宋，卒相中山；范雎拉胁折齿于魏，卒为应侯。此二人者，皆信必然之画，捐朋党之私，挟孤独之交，故不能自免于嫉妒之人也。是以申徒狄蹈雍之河，徐衍负石入海，不容于世，义不苟取比周于朝以移主上之心。故百里奚乞食于道路，缪公委之以政；甯戚饭牛车下，桓公任之以国。此二人者，岂素宦于朝，借誉于左右，然后二主用之哉？感于心，合于行，坚如胶漆，昆弟不能离，岂惑于众口哉？故偏听生奸，独任成乱。昔鲁听季孙之说逐孔子，宋任子冉之计囚墨翟。夫以孔、墨之辩，不能自免于谗谀，而二国以危。何则？众口铄金，积毁销骨也。秦用戎人由余而伯中国，齐用越人子臧而强威、宣。此二国岂系于俗，牵于世，系奇偏之浮辞哉？公听并观，垂明当世。故意合则胡越为兄弟，由余，子臧是矣；不合则骨肉为仇敌，朱、象、管、蔡是矣。今人主诚能用齐、秦之明，后宋、鲁之听，则五伯不足侔，而三王易为也。是以圣王觉寤，捐子之之心，而不说田常之贤，封比干之后，修孕妇之墓，故功业覆于天下。何则？欲善亡厌也。夫晋文亲其雠，强伯诸侯；齐桓用其仇，而一匡天下。何则？慈仁殷勤，诚加于心，不可以虚辞借也。至夫秦用商鞅之法，东弱韩、魏，立强天下，卒车裂之。越用大夫种之谋，禽劲吴而伯中国，遂诛其身。是以孙叔敖三去相而不悔，於陵子仲辞三公为人灌园。今人主诚能去骄傲之心，怀可报之意，披心腹，见情素，堕肝胆，施德厚，终与之穷达，无爱于士，则桀之犬可使呔尧，跖之客可使刺由，何况因万乘之权，假圣王之资乎！然则荆轲湛七族，要离燔妻子()，岂足为大王道哉！臣闻明月之珠，夜光之璧，以闇投人于道，众莫不按剑相眄者。何则？无因而至前也。蟠木根柢，轮囷离奇，而为万乘器者，以左右先为之容也。故无因而至前，虽出随珠和璧，祗怨结而不见德；有人先游，则枯木朽株，树功而不忘。今夫天下布衣穷居之士，身在贫羸，虽蒙尧、舜之术，挟伊、管之辩，怀龙逢、比干之意，而素无根柢之容，虽竭精神，欲开忠于当世之君，则人主必袭按剑相眄之迹矣。是使布衣之士不得为枯木朽株之资也。是以圣王制世御俗，独化于陶钧之上，而不牵乎卑辞之语，不夺乎众多之口。故秦皇帝任中庶子蒙嘉之言，以信荆轲，而匕首窃发；周文王猎泾渭，载吕尚归，以王天下。秦信左右而亡，周用乌集而王。何则？以其能越挛拘之语，驰域外之议，独观乎昭旷之道也。今人主沈谄谀之辞，牵帷廧之制，使不羁之士与牛骥同皁，此鲍焦所以愤于世也。臣闻盛饰入朝者不以私污义，底厉名号者不以利伤行。故里名胜母，曾子不入；邑号朝歌，墨子回车。今欲使天下寥廓之士笼于威重之权，胁于位势之贵，回面污行，以事谄谀之人，而求亲近于左右，则士有伏死堀穴岩薮之中耳，安有尽忠信而趋阙下者哉！"}
{"title": "管仲论", "time": "宋代", "author": "苏洵", "themes": ["古文观止", "议论", "写人"], "content": "管仲相桓公，霸诸侯，攘夷狄，终其身齐国富强，诸侯不敢叛。管仲死，竖刁、易牙、开方用，威公薨于乱，五公子争立，其祸蔓延，讫简公，齐无宁岁。夫功之成，非成于成之日，盖必有所由起；祸之作，不作于作之日，亦必有所由兆。故齐之治也，吾不曰管仲，而曰鲍叔。及其乱也，吾不曰竖刁、易牙、开方，而曰管仲。何则？竖刁、易牙、开方三子，彼固乱人国者，顾其用之者，威公也。夫有舜而后知放四凶，有仲尼而后知去少正卯。彼威公何人也？顾其使威公得用三子者，管仲也。仲之疾也，公问之相。当是时也，吾意以仲且举天下之贤者以对。而其言乃不过曰：竖刁、易牙、开方三子，非人情，不可近而已。呜呼！仲以为威公果能不用三子矣乎？仲与威公处几年矣，亦知威公之为人矣乎？威公声不绝于耳，色不绝于目，而非三子者则无以遂其欲。彼其初之所以不用者，徒以有仲焉耳。一日无仲，则三子者可以弹冠而相庆矣。仲以为将死之言可以絷威公之手足耶？夫齐国不患有三子，而患无仲。有仲，则三子者，三匹夫耳。不然，天下岂少三子之徒哉？虽威公幸而听仲，诛此三人，而其余者，仲能悉数而去之耶？呜呼！仲可谓不知本者矣。因威公之问，举天下之贤者以自代，则仲虽死，而齐国未为无仲也。夫何患三子者？不言可也。五伯莫盛于威、文，文公之才，不过威公，其臣又皆不及仲；灵公之虐，不如孝公之宽厚。文公死，诸侯不敢叛晋，晋习文公之余威，犹得为诸侯之盟主百余年。何者？其君虽不肖，而尚有老成人焉。威公之薨也，一乱涂地，无惑也，彼独恃一管仲，而仲则死矣。夫天下未尝无贤者，盖有有臣而无君者矣。威公在焉，而曰天下不复有管仲者，吾不信也。仲之书，有记其将死论鲍叔、宾胥无之为人，且各疏其短。是其心以为数子者皆不足以托国。而又逆知其将死，则其书诞谩不足信也。吾观史鰌，以不能进蘧伯玉，而退弥子瑕，故有身后之谏。萧何且死，举曹参以自代。大臣之用心，固宜如此也。夫国以一人兴，以一人亡。贤者不悲其身之死，而忧其国之衰，故必复有贤者，而后可以死。彼管仲者，何以死哉？"}
{"title": "泷冈阡表", "time": "宋代", "author": "欧阳修", "themes": ["古文观止", "写人"], "content": "呜呼！惟我皇考崇公，卜吉于泷冈之六十年，其子修始克表于其阡。非敢缓也，盖有待也。修不幸，生四岁而孤。太夫人守节自誓；居穷，自力于衣食，以长以教俾至于成人。太夫人告之曰：汝父为吏廉，而好施与，喜宾客；其俸禄虽薄，常不使有余。曰：“毋以是为我累。”故其亡也，无一瓦之覆，一垄之植，以庇而为生；吾何恃而能自守邪？吾于汝父，知其一二，以有待于汝也。自吾为汝家妇，不及事吾姑；然知汝父之能养也。汝孤而幼，吾不能知汝之必有立；然知汝父之必将有后也。吾之始归也，汝父免于母丧方逾年，岁时祭祀，则必涕泣，曰：“祭而丰，不如养之薄也。”间御酒食，则又涕泣，曰：“昔常不足，而今有余，其何及也！”吾始一二见之，以为新免于丧适然耳。既而其后常然，至其终身，未尝不然。吾虽不及事姑，而以此知汝父之能养也。汝父为吏，尝夜烛治官书，屡废而叹。吾问之，则曰：“此死狱也，我求其生不得尔。”吾曰：“生可求乎？”曰：“求其生而不得，则死者与我皆无恨也；矧求而有得邪，以其有得，则知不求而死者有恨也。夫常求其生，犹失之死，而世常求其死也。”回顾乳者剑汝而立于旁，因指而叹，曰：“术者谓我岁行在戌将死，使其言然，吾不及见儿之立也，后当以我语告之。”其平居教他子弟，常用此语，吾耳熟焉，故能详也。其施于外事，吾不能知；其居于家，无所矜饰，而所为如此，是真发于中者邪！呜呼！其心厚于仁者邪！此吾知汝父之必将有后也。汝其勉之！夫养不必丰，要于孝；利虽不得博于物，要其心之厚于仁。吾不能教汝，此汝父之志也。”修泣而志之，不敢忘。先公少孤力学，咸平三年进士及第，为道州判官，泗绵二州推官；又为泰州判官。享年五十有九，葬沙溪之泷冈。太夫人姓郑氏，考讳德仪，世为江南名族。太夫人恭俭仁爱而有礼；初封福昌县太君，进封乐安、安康、彭城三郡太君。自其家少微时，治其家以俭约，其后常不使过之，曰：“吾儿不能苟合于世，俭薄所以居患难也。”其后修贬夷陵，太夫人言笑自若，曰：“汝家故贫贱也，吾处之有素矣。汝能安之，吾亦安矣。”自先公之亡二十年，修始得禄而养。又十有二年，烈官于朝，始得赠封其亲。又十年，修为龙图阁直学士，尚书吏部郎中，留守南京，太夫人以疾终于官舍，享年七十有二。又八年，修以非才入副枢密，遂参政事，又七年而罢。自登二府，天子推恩，褒其三世，盖自嘉祐以来，逢国大庆，必加宠锡。皇曾祖府君累赠金紫光禄大夫、太师、中书令；曾祖妣累封楚国太夫人。皇祖府君累赠金紫光禄大夫、太师、中书令兼尚书令，祖妣累封吴国太夫人。皇考崇公累赠金紫光禄大夫、太师、中书令兼尚书令。皇妣累封越国太夫人。今上初郊，皇考赐爵为崇国公，太夫人进号魏国。于是小子修泣而言曰：“呜呼！为善无不报，而迟速有时，此理之常也。惟我祖考，积善成德，宜享其隆，虽不克有于其躬，而赐爵受封，显荣褒大，实有三朝之锡命，是足以表见于后世，而庇赖其子孙矣。”乃列其世谱，具刻于碑，既又载我皇考崇公之遗训，太夫人之所以教，而有待于修者，并揭于阡。俾知夫小子修之德薄能鲜，遭时窃位，而幸全大节，不辱其先者，其来有自。熙宁三年，岁次庚戌，四月辛酉朔，十有五日乙亥，男推诚、保德、崇仁、翊戴功臣，观文殿学士，特进，行兵部尚书，知青州军州事，兼管内劝农使，充京东路安抚使，上柱国，乐安郡开国公，食邑四千三百户，食实封一千二百户，修表。"}
{"title": "留侯论", "time": "宋代", "author": "苏轼", "themes": ["古文观止", "议论", "写人"], "content": "古之所谓豪杰之士者，必有过人之节。人情有所不能忍者，匹夫见辱，拔剑而起，挺身而斗，此不足为勇也。天下有大勇者，卒然临之而不惊，无故加之而不怒。此其所挟持者甚大，而其志甚远也。夫子房受书于圯上之老人也，其事甚怪；然亦安知其非秦之世，有隐君子者出而试之。观其所以微见其意者，皆圣贤相与警戒之义；而世不察，以为鬼物，亦已过矣。且其意不在书。当韩之亡，秦之方盛也，以刀锯鼎镬待天下之士。其平居无罪夷灭者，不可胜数。虽有贲、育，无所复施。夫持法太急者，其锋不可犯，而其势未可乘。子房不忍忿忿之心，以匹夫之力而逞于一击之间；当此之时，子房之不死者，其间不能容发，盖亦已危矣。千金之子，不死于盗贼，何者？其身之可爱，而盗贼之不足以死也。子房以盖世之才，不为伊尹、太公之谋，而特出于荆轲、聂政之计，以侥幸于不死，此圯上老人所为深惜者也。是故倨傲鲜腆而深折之。彼其能有所忍也，然后可以就大事，故曰：“孺子可教也。”楚庄王伐郑，郑伯肉袒牵羊以逆；庄王曰：“其君能下人，必能信用其民矣。”遂舍之。勾践之困于会稽，而归臣妾于吴者，三年而不倦。且夫有报人之志，而不能下人者，是匹夫之刚也。夫老人者，以为子房才有余，而忧其度量之不足，故深折其少年刚锐之气，使之忍小忿而就大谋。何则？非有生平之素，卒然相遇于草野之间，而命以仆妾之役，油然而不怪者，此固秦皇之所不能惊，而项籍之所不能怒也。观夫高祖之所以胜，而项籍之所以败者，在能忍与不能忍之间而已矣。项籍唯不能忍，是以百战百胜而轻用其锋；高祖忍之，养其全锋而待其弊，此子房教之也。当淮阴破齐而欲自王，高祖发怒，见于词色。由此观之，犹有刚强不忍之气，非子房其谁全之？太史公疑子房以为魁梧奇伟，而其状貌乃如妇人女子，不称其志气。呜呼！此其所以为子房欤！"}
{"title": "登徒子好色赋", "time": "先秦", "author": "宋玉", "themes": ["写人"], "content": "大夫登徒子侍于楚王，短宋玉曰：\"玉为人体貌闲丽，口多微辞，又性好色。愿王勿与出入后宫。\"王以登徒子之言问宋玉。玉曰：\"体貌闲丽，所受于天也；口多微辞，所学于师也；至于好色，臣无有也。\"王曰：\"子不好色，亦有说乎？有说则止，无说则退。\"玉曰：\"天下之佳人莫若楚国，楚国之丽者莫若臣里，臣里之美者莫若臣东家之子。东家之子，增之一分则太长，减之一分则太短；著粉则太白，施朱则太赤；眉如翠羽，肌如白雪；腰如束素，齿如含贝；嫣然一笑，惑阳城，迷下蔡。然此女登墙窥臣三年，至今未许也。登徒子则不然：其妻蓬头挛耳，齞唇历齿，旁行踽偻，又疥且痔。登徒子悦之，使有五子。王孰察之，谁为好色者矣。\"是时，秦章华大夫在侧，因进而称曰：\"今夫宋玉盛称邻之女，以为美色，愚乱之邪；臣自以为守德，谓不如彼矣。且夫南楚穷巷之妾，焉足为大王言乎?若臣之陋，目所曾睹者，未敢云也。\"王曰：\"试为寡人说之。\"大夫曰：\"唯唯。臣少曾远游，周览九土，足历五都。出咸阳、熙邯郸，从容郑、卫、溱、洧之间。是时向春之末，迎夏之阳，鸧鹒喈喈，群女出桑。此郊之姝，华色含光，体美容冶，不待饰装。臣观其丽者，因称诗曰：'遵大路兮揽子祛'。赠以芳华辞甚妙。于是处子怳若有望而不来，忽若有来而不见。意密体疏，俯仰异观；含喜微笑，窃视流眄。复称诗曰：'寐春风兮发鲜荣，洁斋俟兮惠音声，赠我如此兮不如无生。'因迁延而辞避。盖徒以微辞相感动。精神相依凭；目欲其颜，心顾其义，扬《诗》守礼，终不过差，故足称也。\"于是楚王称善，宋玉遂不退。"}
{"title": "贾谊论", "time": "宋代", "author": "苏轼", "themes": ["古文观止", "议论", "写人"], "content": "非才之难，所以自用者实难。惜乎！贾生，王者之佐，而不能自用其才也。夫君子之所取者远，则必有所待；所就者大，则必有所忍。古之贤人，皆负可致之才，而卒不能行其万一者，未必皆其时君之罪，或者其自取也。愚观贾生之论，如其所言，虽三代何以远过？得君如汉文，犹且以不用死。然则是天下无尧、舜，终不可有所为耶？仲尼圣人，历试于天下，苟非大无道之国，皆欲勉强扶持，庶几一日得行其道。将之荆，先之以冉有，申之以子夏。君子之欲得其君，如此其勤也。孟子去齐，三宿而后出昼，犹曰：“王其庶几召我。”君子之不忍弃其君，如此其厚也。公孙丑问曰：“夫子何为不豫？”孟子曰：“方今天下，舍我其谁哉？而吾何为不豫？”君子之爱其身，如此其至也。夫如此而不用，然后知天下果不足与有为，而可以无憾矣。若贾生者，非汉文之不能用生，生之不能用汉文也。夫绛侯亲握天子玺而授之文帝，灌婴连兵数十万，以决刘、吕之雌雄，又皆高帝之旧将，此其君臣相得之分，岂特父子骨肉手足哉？贾生，洛阳之少年。欲使其一朝之间，尽弃其旧而谋其新，亦已难矣。为贾生者，上得其君，下得其大臣，如绛、灌之属，优游浸渍而深交之，使天子不疑，大臣不忌，然后举天下而唯吾之所欲为，不过十年，可以得志。安有立谈之间，而遽为人“痛哭”哉！观其过湘为赋以吊屈原，纡郁愤闷，趯然有远举之志。其后以自伤哭泣，至于夭绝。是亦不善处穷者也。夫谋之一不见用，则安知终不复用也？不知默默以待其变，而自残至此。呜呼！贾生志大而量小，才有余而识不足也。古之人，有高世之才，必有遗俗之累。是故非聪明睿智不惑之主，则不能全其用。古今称苻坚得王猛于草茅之中，一朝尽斥去其旧臣，而与之谋。彼其匹夫略有天下之半，其以此哉！愚深悲生之志，故备论之。亦使人君得如贾生之臣，则知其有狷介之操，一不见用，则忧伤病沮，不能复振。而为贾生者，亦谨其所发哉！"}
{"title": "塞鸿秋·春情", "time": "元代", "author": "张可久", "themes": ["写人", "相思"], "content": "疏星淡月秋千院，愁云恨雨芙蓉面。伤情燕足留红线，恼人鸾影闲团扇。兽炉沉水烟，翠沼残花片。一行写入相思传。"}
{"title": "书法家欧阳询", "time": "未知", "author": null, "themes": ["初中文言文", "叙事", "写人"], "content": "欧阳询尝行，见古碑，晋索靖所书。驻马观之，良久乃去。数百步复反，下马伫立，及疲，乃布裘坐观，因宿其旁，三日方去。"}
{"title": "梁鸿尚节", "time": "宋代", "author": "范晔", "themes": ["初中文言文", "写人"], "content": "（梁鸿）家贫而尚节，博览无不通。而不为章句。学毕，乃牧豕于上林苑中，曾误遗火，延及他舍。鸿乃寻访烧者，问所去失，悉以豕偿之。其主犹以为少。鸿曰：“无他财，愿以身居作。”主人许之。因为执勤，不懈朝夕。邻家耆老见鸿非恒人，乃共责让主人，而称鸿长者。于是，始敬鸿，悉还其豕。鸿不受而去。（选自南宋·范晔《后汉书.卷八十三》"}
{"title": "信陵君窃符救赵", "time": "两汉", "author": "司马迁", "themes": ["高中文言文", "写人", "历史"], "content": "魏公子无忌者，魏昭王少子，而魏安釐王异母弟也。昭王薨，安釐王即位，封公子为信陵君。公子为人，仁而下士，士无贤不肖，皆谦而礼交之，不敢以其富贵骄士。士以此方数千里争往归之，致食客三千。当是时，诸侯以公子贤，多客，不敢加兵谋魏十余年。魏有隐士曰侯赢，年七十，家贫，为大梁夷门监者。公子闻之，往请，欲厚遗之。不肯受，曰：“臣修身洁行数十年，终不以监门困故而受公子财。”公子于是乃置酒，大会宾客。坐定，公子从车骑，虚左，自迎夷门侯生。侯生摄敝衣冠，直上载公子上坐，不让，欲以观公子。公子执辔愈恭。侯生又谓公子曰：“臣有客在市屠中，原枉车骑过之。”公子引车入市，侯生下，见其客朱亥，俾倪，故久立与其客语，微察公子，公子颜色愈和。当是时，魏将相宗室宾客满堂，待公子举酒；市人皆观公子执辔。从骑皆窃骂侯生。侯生视公子色终不变，乃谢客就车。至家，公子引侯生坐上坐，遍赞宾客，宾客皆惊。酒酣，公子起，为寿侯生前。侯生因谓公子曰：“今日赢之为公子亦足矣！赢乃夷门报关者也，而公子亲枉车骑自迎嬴，于众人广坐之中，不宜有所过，今公子故过之。赢欲就公子之名，故久立公子车骑市中，过客，以观公子，公子愈恭。市人皆以赢为小人，而以公子为长者，能下士也。于是罢酒，侯生遂为上客。侯生谓公子曰：“臣所过屠者朱亥，此子贤者，世莫能知，故隐屠间耳。”公子往，数请之，朱亥故不复谢。公子怪之。魏安釐王二十年，秦昭王已破赵长平军，又进兵围邯郸)公。子姊为赵惠文王弟平原君夫人，数遗魏王及公子书，请救语魏。魏王使将军晋鄙将十万众救赵。秦王使使者告魏王曰：“吾攻赵，旦暮且下，而诸侯敢救赵者，已拔赵，必移兵先击之。”魏王恐，使人止晋鄙，留军壁邺，名为救赵，实持两端以观望。平原君使者冠盖相属于魏，让魏公子曰：“胜所以自附为婚姻者，以公子之高义，为能急人之困。今邯郸旦暮降秦而魏救不至，安在公子能急人之困也！且公子纵轻胜，弃之降秦，独不怜公子姊邪？”公子患之，数请魏王，及宾客辨士说王万端。魏王畏秦。终不听公子。公子自度终不能得之于王，计不独生而令赵亡，乃请宾客，约车骑百余乘，欲以客往赴秦军，与赵俱死。行过夷门，见侯生，具告所以欲死秦军状。辞决而行，侯生曰：“公子勉之矣！老臣不能从。”公子行数里，心不快，曰：吾所以待侯生者备矣，天下莫不闻，今吾且死，而侯生曾无一言半辞送我，我岂有所失哉？”复引车还，问侯生。侯生笑曰：“臣故知公子之还也。”曰：“公子喜士，名闻天下。今有难，无他端，而欲赴秦军，譬若以肉投馁虎，何功之有哉？尚安事客？然公子遇臣厚，公子往而臣不送，以是知公子恨之复返也。”公子再拜，因问。侯生乃屏人间语曰：“赢闻晋鄙之兵符常在王卧内，而如姬最幸，出入王卧内，力能窃之。赢闻如姬父为人所杀，如姬资之三年，自王以下，欲求报其父仇，莫能得。如姬为公子泣，公子使客斩其仇头，敬进如姬。如姬之欲为公子死，无所辞，顾未有路耳。公子诚一开口请如姬，如姬必许诺，则得虎符夺晋鄙军，北救赵而西却秦，此五霸之伐也。”公子从其计，请如姬。如姬果盗兵符与公子。公子行，侯生曰：“将在外，主令有所不受，以便国家。公子即合符，而晋鄙不授公子兵，而复请之，事必危矣。臣客屠者朱亥可与俱，此人力士。晋鄙听，大善；不听，可使击之。于是公子泣生曰：“公子畏死邪？何泣也？”公子曰：“晋鄙嚄唶宿将，往恐不听，必当杀之，是以泣耳，岂畏死哉？”于是公子请朱亥。朱亥笑曰：“臣乃市井鼓刀屠者，而公子亲数存之，所以不报谢者，以为小礼无所用。今公子有急，此乃臣效命之秋也。”遂与公子俱。公子过谢侯生。侯生曰：“臣宜从，老不能，请数公子行日，以至晋鄙军之日北乡自刭，以送公子。”公子遂行。至邺，矫魏王令代晋鄙。晋鄙合符，疑之，举手视公子曰：“今吾拥十万之众，屯于境上，国之重任。今单车来代之，何如哉？”欲无听。朱亥袖四十斤铁椎椎杀晋鄙。公子遂将晋鄙军。勒兵，下令军中曰：“父子俱在军中，父归。兄弟俱在军中，兄归。独子无兄弟，归养。”得选兵八万人，进兵击秦军。秦军解去，遂救邯郸，存赵。赵王及平原君自迎公子于界，平原君负栏矢为公子先引。赵王再拜曰：“自古贤人，未有及公子者也！”当此之时，平原君不敢自比于人。公子与侯生决，至军，侯生果北乡自刭。魏王怒公子之盗其兵符，矫杀晋鄙，公子亦自知也。已却秦存赵，使将将其军归魏，而公子独与客留赵。"}
{"title": "恋情深·玉殿春浓花烂熳", "time": "唐代", "author": "毛文锡", "themes": ["写人"], "content": "玉殿春浓花烂熳，簇神仙伴。罗裙窣地缕黄金，奏清音。酒阑歌罢两沉沉，一笑动君心。永愿作鸳鸯伴，恋情深。"}
{"title": "段太尉逸事状", "time": "唐代", "author": "柳宗元", "themes": ["叙事", "赞美", "写人"], "content": "太尉始为泾州刺史时，汾阳王以副元帅居蒲。王子晞为尚书，领行营节度使，寓军邠州，纵士卒无赖。邠人偷嗜暴恶者，卒以货窜名军伍中，则肆志，吏不得问。日群行丐取于市，不嗛，辄奋击折人手足，椎釜鬲瓮盎盈道上，袒臂徐去，至撞杀孕妇人。邠宁节度使白孝德以王故，戚不敢言。太尉自州以状白府，愿计事。至则曰：“天子以生人付公理，公见人被暴害，因恬然。且大乱，若何？”孝德曰：“愿奉教。”太尉曰：“某为泾州，甚适，少事；今不忍人无寇暴死，以乱天子边事。公诚以都虞候命某者，能为公已乱，使公之人不得害。”孝德曰：“幸甚！”如太尉请。既署一月，晞军士十七人入市取酒，又以刃刺酒翁，坏酿器，酒流沟中。太尉列卒取十七人，皆断头注槊上，植市门外。晞一营大噪，尽甲。孝德震恐，召太尉曰：“将奈何？”太尉曰：“无伤也！请辞于军。”孝德使数十人从太尉，太尉尽辞去。解佩刀，选老躄者一人持马，至晞门下。甲者出，太尉笑且入曰：“杀一老卒，何甲也？吾戴吾头来矣！”甲者愕。因谕曰：“尚书固负若属耶？副元帅固负若属耶？奈何欲以乱败郭氏？为白尚书，出听我言。”晞出见太尉。太尉曰：“副元帅勋塞天地，当务始终。今尚书恣卒为暴，暴且乱，乱天子边，欲谁归罪？罪且及副元帅。今邠人恶子弟以货窜名军籍中，杀害人，如是不止，几日不大乱？大乱由尚书出，人皆曰尚书倚副元帅，不戢士。然则郭氏功名，其与存者几何？”言未毕，晞再拜曰：“公幸教晞以道，恩甚大，愿奉军以从。”顾叱左右曰：“皆解甲散还火伍中，敢哗者死！”太尉曰：“吾未晡食，请假设草具。”既食，曰：“吾疾作，愿留宿门下。”命持马者去，旦日来。遂卧军中。晞不解衣，戒候卒击柝卫太尉。旦，俱至孝德所，谢不能，请改过。邠州由是无祸。先是，太尉在泾州为营田官。泾大将焦令谌取人田，自占数十顷，给与农，曰：“且熟，归我半。”是岁大旱，野无草，农以告谌。谌曰：“我知入数而已，不知旱也。”督责益急，农且饥死，无以偿，即告太尉。太尉判状辞甚巽，使人求谕谌。谌盛怒，召农者曰：“我畏段某耶？何敢言我！”取判铺背上，以大杖击二十，垂死，舆来庭中。太尉大泣曰：“乃我困汝！”即自取水洗去血，裂裳衣疮，手注善药，旦夕自哺农者，然后食。取骑马卖，市谷代偿，使勿知。淮西寓军帅尹少荣，刚直士也。入见谌，大骂曰：“汝诚人耶？泾州野如赭，人且饥死；而必得谷，又用大杖击无罪者。段公，仁信大人也，而汝不知敬。今段公唯一马，贱卖市谷入汝，汝又取不耻。凡为人傲天灾、犯大人、击无罪者，又取仁者谷，使主人出无马，汝将何以视天地，尚不愧奴隶耶！”谌虽暴抗，然闻言则大愧流汗，不能食，曰：“吾终不可以见段公！”一夕，自恨死。及太尉自泾州以司农征，戒其族：“过岐，朱泚幸致货币，慎勿纳。”及过，泚固致大绫三百匹。太尉婿韦晤坚拒，不得命。至都，太尉怒曰：“果不用吾言！”晤谢曰：“处贱无以拒也。”太尉曰：“然终不以在吾第。”以如司农治事堂，栖之梁木上。泚反，太尉终，吏以告泚，泚取视，其故封识具存。太尉逸事如右。元和九年月日，永州司马员外置同正员柳宗元谨上史馆。今之称太尉大节者出入，以为武人一时奋不虑死，以取名天下，不知太尉之所立如是。宗元尝出入岐周邠斄间，过真定，北上马岭，历亭障堡戍，窃好问老校退卒，能言其事。太尉为人姁姁，常低首拱手行步，言气卑弱，未尝以色待物；人视之，儒者也。遇不可，必达其志，决非偶然者。会州刺史崔公来，言信行直，备得太尉遗事，覆校无疑，或恐尚逸坠，未集太史氏，敢以状私于执事。谨状。"}
{"title": "美人对月", "time": "明代", "author": "唐寅", "themes": ["写人", "孤独", "相思"], "content": "斜髻娇娥夜卧迟，梨花风静鸟栖枝。难将心事和人说，说与青天明月知。"}
{"title": "齐桓下拜受胙", "time": "先秦", "author": "左丘明", "themes": ["古文观止", "叙事", "写人"], "content": "夏，会于葵丘，寻盟，且修好，礼也。王使宰孔赐齐侯胙，曰：“天子有事于文武，使孔赐伯舅胙。”齐侯将下拜。孔曰：“且有后命。天子使孔曰：‘以伯舅耋老，加劳，赐一级，无下拜!”’对曰：“天威不违颜咫尺，小白余敢贪天子之命‘无下拜’!恐陨越于下，以遗天子羞，敢不下拜?”下，拜，登，受。"}
{"title": "郑伯克段于鄢", "time": "先秦", "author": "左丘明", "themes": ["古文观止", "叙事", "写人", "历史"], "content": "初，郑武公娶于申，曰武姜，生庄公及共叔段。庄公寤生，惊姜氏，故名曰寤生，遂恶之。爱共叔段，欲立之。亟请于武公，公弗许。及庄公即位，为之请制。公曰：“制，岩邑也，虢叔死焉。佗邑唯命。”请京，使居之，谓之京城大叔。祭仲曰：“都城过百雉，国之害也。先王之制：大都不过参国之一，中五之一，小九之一。今京不度，非制也，君将不堪。”公曰：“姜氏欲之，焉辟害？”对曰：“姜氏何厌之有！不如早为之所，无使滋蔓，蔓难图也。蔓草犹不可除，况君之宠弟乎！”公曰：“多行不义，必自毙，子姑待之。”既而大叔命西鄙北鄙贰于己。公子吕曰：“国不堪贰，君将若之何？欲与大叔，臣请事之；若弗与，则请除之。无生民心。”公曰：“无庸，将自及。”大叔又收贰以为己邑，至于廪延。子封曰：“可矣，厚将得众。”公曰：“不义，不暱，厚将崩。”大叔完聚，缮甲兵，具卒乘，将袭郑。夫人将启之。公闻其期，曰：“可矣！”命子封帅车二百乘以伐京。京叛大叔段，段入于鄢，公伐诸鄢。五月辛丑，大叔出奔共。书曰：“郑伯克段于鄢。”段不弟，故不言弟；如二君，故曰克；称郑伯，讥失教也；谓之郑志。不言出奔，难之也。遂寘姜氏于城颍，而誓之曰：“不及黄泉，无相见也。”既而悔之。颍考叔为颍谷封人，闻之，有献于公，公赐之食，食舍肉。公问之，对曰：“小人有母，皆尝小人之食矣，未尝君之羹，请以遗之。”公曰：“尔有母遗，繄我独无！”颍考叔曰：“敢问何谓也？”公语之故，且告之悔。对曰：“君何患焉？若阙地及泉，隧而相见，其谁曰不然？”公从之。公入而赋：“大隧之中，其乐也融融！”姜出而赋：“大隧之外，其乐也洩洩。”遂为母子如初。君子曰：“颍考叔，纯孝也，爱其母，施及庄公。《诗》曰：‘孝子不匮，永锡尔类。’其是之谓乎！”"}
{"title": "子鱼论战", "time": "先秦", "author": "左丘明", "themes": ["古文观止", "议论", "写人"], "content": "二十有二年春，公伐邾，取须句。夏，宋公、卫侯、许男、滕子伐郑。秋，八月丁未，及邾人战于升陉。冬，十有一月己巳朔，宋公及楚人战于泓，宋师败绩。楚人伐宋以救郑。宋公将战。大司马固谏曰：“天之弃商久矣，君将兴之，弗可赦也已。”弗听。冬十一月己巳朔，宋公及楚人战于泓。宋人既成列，楚人未既济。司马曰：“彼众我寡，及其未既济也，请击之。”公曰：“不可。”既济而未成列，又以告。公曰：“未可。”既陈而后击之，宋师败绩。公伤股，门官歼焉。国人皆咎公。公曰：“君子不重伤，不禽二毛。古之为军也，不以阻隘也。寡人虽亡国之余，不鼓不成列。”子鱼曰：“君未知战。勍敌之人，隘而不列，天赞我也。阻而鼓之，不亦可乎？犹有惧焉！且今之勍者，皆我敌也。虽及胡耇，获则取之，何有于二毛？明耻教战，求杀敌也。伤未及死，如何勿重？若爱重伤，则如勿伤；爱其二毛，则如服焉。三军以利用也，金鼓以声气也。利而用之，阻隘可也；声盛致志，鼓儳可也。”"}
{"title": "子产论尹何为邑", "time": "先秦", "author": "左丘明", "themes": ["古文观止", "叙事", "写人"], "content": "子皮欲使尹何为邑。子产曰：“少，未知可否。”子皮曰：“愿，吾爱之，不吾叛也。使夫往而学焉，夫亦愈知治矣。”子产曰；“不可。人之爱人，求利之也。今吾子爱人则以政。犹未能操刀而使割也，其伤实多。子之爱人，伤之而已，其谁敢求爱于子？子于郑国，栋也。栋折榱崩，侨将厌焉，敢不尽言？子有美锦，不使人学制焉。大官大邑，身之所庇也，而使学者制焉。其为美锦，不亦多乎？侨闻学而后入政，未闻以政学者也。若果行此，必有所害。譬如田猎，射御贯，则能获禽；若未尝登车射御，则败绩厌覆是惧，何暇思获？子皮曰：“善哉！虎不敏。吾闻君子务知大者、远者，小人务知小者、近者。我，小人也。衣服附在吾身，我知而慎之；大官、大邑，所以庇身也，我远而慢之。微子之言，吾不知也。他日我曰：‘子为郑国，我为吾家，以庇焉，其可也。’今而后知不足。自今请虽吾家，听子而行。”子产曰：“人心之不同，如其面焉。吾岂敢谓子面如吾面乎？抑心所谓危，亦以告也。”子皮以为忠，故委政焉。子产是以能为郑国。"}
{"title": "子产却楚逆女以兵", "time": "先秦", "author": "左丘明", "themes": ["古文观止", "叙事", "写人"], "content": "楚公子围聘于郑，且娶于公孙段氏。伍举为介。将入馆，郑人恶之。使行人子羽与之言，乃馆于外。既聘，将以众逆。子产患之，使子羽辞曰：“以敝邑褊小，不足以容从者，请墠听命！”令尹使太宰伯州犁对曰：“君辱贶寡大夫围，谓围：‘将使丰氏抚有而室。’围布几筵，告于庄、共之庙而来。若野赐之，是委君贶于草莽也！是寡大夫不得列于诸卿也！不宁唯是，又使围蒙其先君，将不得为寡君老，其蔑以复矣。唯大夫图之！”子羽曰：“小国无罪，恃实其罪。将恃大国之安靖己，而无乃包藏祸心以图之。小国失恃而惩诸侯，使莫不憾者，距违君命，而有所壅塞不行是惧！不然，敝邑，馆人之属也，其敢爱丰氏之祧？”伍举知其有备也，请垂櫜而入。许之。"}
{"title": "单子知陈必亡", "time": "先秦", "author": null, "themes": ["古文观止", "写人"], "content": "定王使单襄公聘于宋。遂假道于陈，以聘于楚。火朝觌矣，道茀不可行也。侯不在疆，司空不视涂，泽不陂，川不梁，野有庾积，场功未毕，道无列树，垦田若艺，膳宰不置饩，司里不授馆，国无寄寓，县无旅舍。民将筑台于夏氏。及陈，陈灵公与孔宁、仪行父南冠以如夏氏，留宾不见。单子归，告王曰：“陈侯不有大咎，国必亡。”王曰：“何故？”对曰：“夫辰角见而雨毕，天根见而水涸，本见而草木节解，驷见而陨霜，火见而清风戒寒。故《先王之教》曰：‘雨毕而除道，水涸而成梁，草木节解而备藏，陨霜而冬裘具，清风至而修城郭宫室。’故《夏令》曰：‘九月除道，十月成梁。’其时儆曰：“收而场功，待而畚梮，营室之中，土功其始，火之初见，期于司里。’此先王所以不用财贿，而广施德于天下者也。今陈国火朝觌矣，而道路若塞，野场若弃，泽不陂障，川无舟梁，是废先王之教也。”“《周制》有之曰：‘列树以表道，立鄙食以守路，国有郊牧，疆有寓望，薮有圃草，囿有林池，所以御灾也，其余无非谷土，民无悬耜，野无奥草。不夺民时，不蔑民功。有优无匮，有逸无罢。国有班事，县有序民。’今陈国道路不可知，田在草间，功成而不收，民罢于逸乐，是弃先王之法制也。“周之《秩官》有之曰：‘敌国宾至，关尹以告，行理以节逆之，候人为导，卿出郊劳，门尹除门，宗祝执祀，司里授馆，司徒具徒，司空视途，司寇诘奸，虞人入材，甸人积薪，火师监燎，水师监濯，膳宰致饔，廪人献饩，司马陈刍，工人展车，百官以物至，宾入如归。是故小大莫不怀爱。其贵国之宾至，则以班加一等，益虔。至于王吏，则皆官正莅事，上卿监之。若王巡守，则君亲监之。’今虽朝也不才，有分族于周，承王命以为过宾于陈，而司事莫至，是蔑先王之官也。“《先王之令》有之曰：‘天道赏善而罚淫，故凡我造国，无从非彝，无即慆淫，各守尔典，以承天休。’今陈侯不念胤续之常，弃其伉俪妃嫔，而帅其卿佐以淫于夏氏，不亦嫔姓矣乎？陈，我大姬之后也。弃衮冕而南冠以出，不亦简彝乎？是又犯先王之令也。“昔先王之教，懋帅其德也，犹恐殒越。若废其教而弃其制，蔑其官而犯其令，将何以守国？居大国之，而无此四者，其能久乎？”六年，单子如楚。八年，陈侯杀于夏氏。九年，楚子入陈。"}
{"title": "河传·风飐", "time": "五代", "author": "孙光宪", "themes": ["纪游", "写人", "少女"], "content": "风飐，波敛，团荷闪闪，珠倾露点。木兰舟上，何处吴娃越艳：藕花红照脸。大堤狂杀襄阳客，烟波隔，渺渺湖光白。身已归，心不归，斜晖，远汀鸂鶒飞。"}
{"title": "杂诗七首·其四", "time": "魏晋", "author": "曹植", "themes": ["古诗三百首", "写人", "感慨", "怀才不遇"], "content": "南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。"}
{"title": "五柳先生传", "time": "魏晋", "author": "陶渊明", "themes": ["初中文言文", "古文观止", "赞美", "写人"], "content": "先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解；每有会意，便欣然忘食。性嗜酒，家贫不能常得。亲旧知其如此，或置酒而招之；造饮辄尽，期在必醉。既醉而退，曾不吝情去留。环堵萧然，不蔽风日；短褐穿结，箪瓢屡空，晏如也。常著文章自娱，颇示己志。忘怀得失，以此自终。赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？衔觞赋诗，以乐其志，无怀氏之民欤？葛天氏之民欤？"}
{"title": "曹刿论战", "time": "先秦", "author": "左丘明", "themes": ["初中文言文", "古文观止", "赞美", "写人"], "content": "十年春，齐师伐我。公将战。曹刿请见。其乡人曰：“肉食者谋之，又何间焉？”刿曰：“肉食者鄙，未能远谋。”乃入见。问：“何以战？”公曰：“衣食所安，弗敢专也，必以分人。”对曰：“小惠未徧，民弗从也。”公曰：“牺牲玉帛，弗敢加也，必以信。”对曰：“小信未孚，神弗福也。”公曰：“小大之狱，虽不能察，必以情。”对曰：“忠之属也。可以一战。战则请从。”（徧同：遍)公与之乘。战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，登轼而望之，曰：“可矣。”遂逐齐师。既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之，夫大国，难测也，惧有伏焉。吾视其辙乱，望其旗靡，故逐之。”"}
{"title": "定之方中", "time": "先秦", "author": null, "themes": ["诗经", "写人"], "content": "定之方中，作于楚宫。揆之以日，作于楚室。树之榛栗，椅桐梓漆，爰伐琴瑟。升彼虚矣，以望楚矣。望楚与堂，景山与京。降观于桑。卜云其吉，终焉允臧。灵雨既零，命彼倌人。星言夙驾，说于桑田。匪直也人，秉心塞渊。騋牝三千。"}
{"title": "醉垂鞭·双蝶绣罗裙", "time": "宋代", "author": "张先", "themes": ["宋词三百首", "写人", "女子"], "content": "双蝶绣罗裙。东池宴。初相见。朱粉不深匀。闲花淡淡春。细看诸处好。人人道。柳腰身。昨日乱山昏。来时衣上云。"}
{"title": "烛之武退秦师", "time": "先秦", "author": "左丘明", "themes": ["高中文言文", "古文观止", "赞美", "写人"], "content": "晋侯、秦伯围郑，以其无礼于晋，且贰于楚也。晋军函陵，秦军氾南。佚之狐言于郑伯曰：“国危矣，若使烛之武见秦君，师必退。”公从之。辞曰：“臣之壮也，犹不如人；今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉！”许之。夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也，焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。”秦伯说，与郑人盟。使杞子、逢孙、杨孙戍之，乃还。子犯请击之。公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。”亦去之。（选自《左传》）"}
{"title": "水龙吟·赠赵晦之吹笛侍儿", "time": "宋代", "author": "苏轼", "themes": ["写人"], "content": "楚山修竹如云，异材秀出千林表。龙须半翦，凤膺微涨，玉肌匀绕。木落淮南，雨睛云梦，月明风袅。自中郎不见，桓伊去后，知孤负、秋多少。闻道岭南太守，后堂深、绿珠娇小。绮窗学弄，梁州初遍，霓裳未了。嚼徵含宫，泛商流羽，一声云杪。为使君洗尽，蛮风瘴雨，作霜天晓。"}
{"title": "卜算子·千古李将军", "time": "宋代", "author": "辛弃疾", "themes": ["写人", "怀古"], "content": "千古李将军，夺得胡儿马。李蔡为人在下中，却是封侯者。芸草去陈根，笕竹添新瓦。万一朝家举力田，舍我其谁也。"}
{"title": "高山流水·丁基仲侧室善丝桐赋咏晓达音吕备歌舞之妙", "time": "宋代", "author": "吴文英", "themes": ["写人"], "content": "素弦一一起秋风。写柔情、都在春葱。徽外断肠声，霜宵暗落惊鸿。低颦处、翦绿裁红。仙郎伴、新制还赓旧曲，映月帘栊。似名花并蒂，日日醉春浓。吴中。空传有西子，应不解、换徵移宫。兰蕙满襟怀，唾碧总喷花茸。后堂深、想费春工。客愁重、时听蕉寒雨碎，泪湿琼钟。恁风流也称，金屋贮娇慵。"}
{"title": "采桑子·水亭花上三更月", "time": "宋代", "author": "吴文英", "themes": ["写人", "闲适"], "content": "水亭花上三更月，扇与人闲。弄影阑干。玉燕重抽拢坠簪。心期偷卜新莲子，秋入眉山。翠破红残。半簟湘波生晓寒。"}
{"title": "高轩过", "time": "唐代", "author": "李贺", "themes": ["写人", "叙事"], "content": "韩员外愈皇甫侍御湜见过因而命作华裾织翠青如葱，金环压辔摇玲珑。马蹄隐耳声隆隆，入门下马气如虹。云是东京才子，文章巨公。二十八宿罗心胸，元精耿耿贯当中。殿前作赋声摩空，笔补造化天无功。庞眉书客感秋蓬，谁知死草生华风。我今垂翅附冥鸿，他日不羞蛇作龙。"}
{"title": "寻隐者不遇 / 孙革访羊尊师诗", "time": "唐代", "author": "贾岛", "themes": ["唐诗三百首", "写人"], "content": "松下问童子，言师采药去。只在此山中，云深不知处。"}
{"title": "渑池", "time": "唐代", "author": "汪遵", "themes": ["写人"], "content": "西秦北赵各称高，池上张筵列我曹。何事君王亲击缶，相如有剑可吹毛。"}
{"title": "公子家 / 公子行 / 长安花", "time": "唐代", "author": "聂夷中", "themes": ["写人", "讽刺"], "content": "种花满西园，花发青楼道。花下一禾生，去之为恶草。"}
{"title": "章台柳·寄柳氏", "time": "唐代", "author": "韩翃", "themes": ["柳树", "写人"], "content": "章台柳，章台柳，颜色青青今在否？纵使长条似旧垂，也应攀折他人手。(版本一)章台柳，章台柳，往日依依今在否？纵使长条似旧垂，也应攀折他人手。(版本二)章台柳，章台柳，昔日青青今在否？纵使长条似旧垂，也应攀折他人手。(版本三)"}
{"title": "八六子·洞房深", "time": "唐代", "author": "杜牧", "themes": ["写人", "惆怅", "孤寂"], "content": "洞房深，画屏灯照，山色凝翠沉沉。听夜雨冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扇。辇路苔侵。绣帘垂，迟迟漏传丹禁舜华偷悴，翠鬟羞整，愁坐望处，金舆渐远，何时彩仗重临？正消魂，梧桐又移翠阴。"}
{"title": "陌上桑", "time": "两汉", "author": null, "themes": ["写人"], "content": "日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？罗敷前致辞：“使君一何愚！使君自有妇，罗敷自有夫！”“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白晰，鬑鬑颇有须。盈盈公府步，冉冉府中趋。坐中数千人，皆言夫婿殊。”(白晰一作：白皙)"}
{"title": "名都篇", "time": "魏晋", "author": "曹植", "themes": ["叙事", "写人", "讽刺"], "content": "名都多妖女，京洛出少年。宝剑值千金，被服丽且鲜。斗鸡东郊道，走马长楸间。驰骋未能半，双兔过我前。揽弓捷鸣镝，长驱上南山。左挽因右发，一纵两禽连。余巧未及展，仰手接飞鸢。观者咸称善，众工归我妍。归来宴平乐，美酒斗十千。脍鲤臇胎鰕，炮鳖炙熊蹯。鸣俦啸匹侣，列坐竟长筵。连翩击鞠壤，巧捷惟万端。白日西南驰，光景不可攀。云散还城邑，清晨复来还。"}
{"title": "采蘩", "time": "先秦", "author": null, "themes": ["诗经", "写人", "女子"], "content": "于以采蘩？于沼于沚。于以用之？公侯之事。于以采蘩？于涧之中。于以用之？公侯之宫。被之僮僮，夙夜在公。被之祁祁，薄言还归。"}
{"title": "小星", "time": "先秦", "author": null, "themes": ["诗经", "写人"], "content": "嘒彼小星，三五在东。肃肃宵征，夙夜在公。寔命不同。嘒彼小星，维参与昴。肃肃宵征，抱衾与裯。寔命不犹。"}
{"title": "葛覃", "time": "先秦", "author": null, "themes": ["诗经", "写人"], "content": "葛之覃兮，施于中谷，维叶萋萋。黄鸟于飞，集于灌木，其鸣喈喈。葛之覃兮，施于中谷，维叶莫莫。是刈是濩，为絺为綌，服之无斁。言告师氏，言告言归。薄污我私，薄浣我衣。害浣害否？归宁父母。"}
{"title": "叔于田", "time": "先秦", "author": null, "themes": ["诗经", "写人", "赞美"], "content": "叔于田，巷无居人。岂无居人？不如叔也。洵美且仁。叔于狩，巷无饮酒。岂无饮酒？不如叔也。洵美且好。叔适野，巷无服马。岂无服马？不如叔也。洵美且武。"}
{"title": "大叔于田", "time": "先秦", "author": null, "themes": ["诗经", "写人", "赞美"], "content": "叔于田，乘乘马。执辔如组，两骖如舞。叔在薮，火烈具举。袒裼暴虎，献于公所。将叔勿狃，戒其伤女。叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。"}
{"title": "简兮", "time": "先秦", "author": null, "themes": ["诗经", "写人"], "content": "简兮简兮，方将万舞。日之方中，在前上处。硕人俣俣，公庭万舞。有力如虎，执辔如组。左手执龠，右手秉翟。赫如渥赭，公言锡爵。山有榛，隰有苓。云谁之思？西方美人。彼美人兮，西方之人兮。"}
{"title": "角弓", "time": "先秦", "author": null, "themes": ["诗经", "写人"], "content": "骍骍角弓，翩其反矣。兄弟婚姻，无胥远矣。尔之远矣，民胥然矣。尔之教矣，民胥效矣。此令兄弟，绰绰有裕。不令兄弟，交相为愈。民之无良，相怨一方。受爵不让，至于已斯亡。老马反为驹，不顾其后。如食宜饇，如酌孔取。毋教猱升木，如涂涂附。君子有徽猷，小人与属。雨雪瀌瀌，见晛曰消。莫肯下遗，式居娄骄。雨雪浮浮，见晛曰流。如蛮如髦，我是用忧。"}
{"title": "采绿", "time": "先秦", "author": null, "themes": ["诗经", "写人"], "content": "终朝采绿，不盈一匊。予发曲局，薄言归沐。终朝采蓝，不盈一襜。五日为期，六日不詹。之子于狩，言韔其弓。之子于钓，言纶之绳。其钓维何？维鲂及鱮。维鲂及鱮，薄言观者。"}
{"title": "绵蛮", "time": "先秦", "author": null, "themes": ["诗经", "写人", "生活"], "content": "绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。"}
{"title": "假乐", "time": "先秦", "author": null, "themes": ["诗经", "写人"], "content": "假乐君子，显显令德，宜民宜人。受禄于天，保右命之，自天申之。千禄百福，子孙千亿。穆穆皇皇，宜君宜王。不愆不忘，率由旧章。威仪抑抑，德音秩秩。无怨无恶，率由群匹。受福无疆，四方之纲。之纲之纪，燕及朋友。百辟卿士，媚于天子。不解于位，民之攸塈。"}
{"title": "公刘", "time": "先秦", "author": null, "themes": ["诗经", "写人"], "content": "笃公刘，匪居匪康。乃埸乃疆，乃积乃仓；乃裹餱粮，于橐于囊。思辑用光，弓矢斯张；干戈戚扬，爰方启行。笃公刘，于胥斯原。既庶既繁，既顺乃宣，而无永叹。陟则在巘，复降在原。何以舟之？维玉及瑶，鞞琫容刀。笃公刘，逝彼百泉。瞻彼溥原，乃陟南冈。乃觏于京，京师之野。于时处处，于时庐旅，于时言言，于时语语。笃公刘，于京斯依。跄跄济济，俾筵俾几。既登乃依，乃造其曹。执豕于牢，酌之用匏。食之饮之，君之宗之。笃公刘，既溥既长。既景乃冈，相其阴阳，观其流泉。其军三单，度其隰原。彻田为粮，度其夕阳。豳居允荒。笃公刘，于豳斯馆。涉渭为乱，取厉取锻，止基乃理。爰众爰有，夹其皇涧。溯其过涧。止旅乃密，芮鞫之即。"}
{"title": "閟宫", "time": "先秦", "author": null, "themes": ["诗经", "写人"], "content": "閟宫有侐，实实枚枚。赫赫姜嫄，其德不回。上帝是依，无灾无害。弥月不迟，是生后稷。降之百福。黍稷重穋，稙稚菽麦。奄有下国，俾民稼穑。有稷有黍，有稻有秬。奄有下土，缵禹之绪。后稷之孙，实维大王。居岐之阳，实始剪商。至于文武，缵大王之绪，致天之届，于牧之野。无贰无虞，上帝临女。敦商之旅，克咸厥功。王曰叔父，建尔元子，俾侯于鲁。大启尔宇，为周室辅。乃命鲁公，俾侯于东。锡之山川，土田附庸。周公之孙，庄公之子。龙旂承祀。六辔耳耳。春秋匪解，享祀不忒。皇皇后帝！皇祖后稷！享以骍牺，是飨是宜。降福既多，周公皇祖，亦其福女。秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。三寿作朋，如冈如陵。公车千乘，朱英绿縢。二矛重弓。公徒三万，贝胄朱綅。烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。黄发台背，寿胥与试。俾尔昌而大，俾尔耆而艾。万有千岁，眉寿无有害。泰山岩岩，鲁邦所詹。奄有龟蒙，遂荒大东。至于海邦，淮夷来同。莫不率从，鲁侯之功。保有凫绎，遂荒徐宅。至于海邦，淮夷蛮貊。及彼南夷，莫不率从。莫敢不诺，鲁侯是若。天锡公纯嘏，眉寿保鲁。居常与许，复周公之宇。鲁侯燕喜，令妻寿母。宜大夫庶士，邦国是有。既多受祉，黄发儿齿。徂徠之松，新甫之柏。是断是度，是寻是尺。松桷有舄，路寝孔硕，新庙奕奕。奚斯所作，孔曼且硕，万民是若。"}
{"title": "侠客行", "time": "唐代", "author": "李白", "themes": ["写人"], "content": "赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书阁下，白首太玄经。"}
{"title": "听郑五愔弹琴", "time": "唐代", "author": "孟浩然", "themes": ["写人", "音乐"], "content": "阮籍推名饮，清风坐竹林。半酣下衫袖，拂拭龙唇琴。一杯弹一曲，不觉夕阳沉。余意在山水，闻之谐夙心。"}
{"title": "韩奕", "time": "先秦", "author": null, "themes": ["诗经", "写人"], "content": "奕奕梁山，维禹甸之，有倬其道。韩侯受命，王亲命之，缵戎祖考，无废朕命。夙夜匪解，虔共尔位，朕命不易。榦不庭方，以佐戎辟。四牡奕奕，孔修且张。韩侯入觐，以其介圭，入觐于王。王锡韩侯，淑旂绥章，簟茀错衡。玄衮齿舄，钩膺镂钖，鞹鞃浅幭，鞗革金厄。韩侯出祖，出宿于屠，显父饯之，清酒百壶。其肴维何，炰鳖鲜鱼，其蔌维何，维笋及蒲。其赠维何，乘马路车，笾豆有且，侯氏燕胥。韩侯取妻，汾王之甥，蹶父之子。韩侯迎止，于蹶之里。百两彭彭，八鸾镪镪，不显其光。诸娣从之，祁祁如云，韩侯顾之，烂其盈门。蹶父孔武，靡国不到，为韩姞相攸，莫如韩乐。韩乐韩土，川泽訏訏，鲂鱮甫甫，麀鹿噳噳。有熊有罴，有猫有虎，庆既令居，韩姞燕誉。溥彼韩城，燕师所完，以先祖受命，因时百蛮。王锡韩侯，其追其貊，奄受北国，因以其伯。实墉实壑，实亩实籍，献其貔皮，赤豹黄罴。"}
{"title": "赋得北方有佳人", "time": "唐代", "author": "徐惠", "themes": ["写人"], "content": "由来称独立，本自号倾城。柳叶眉间发，桃花脸上生。腕摇金钏响，步转玉环鸣。纤腰宜宝袜，红衫艳织成。悬知一顾重，别觉舞腰轻。"}
{"title": "赐房玄龄", "time": "唐代", "author": "李世民", "themes": ["写人"], "content": "太液仙舟迥，西园引上才。未晓征车度，鸡鸣关早开。"}
{"title": "经邹鲁祭孔子而叹之", "time": "唐代", "author": "李隆基", "themes": ["唐诗三百首", "写人", "伤怀"], "content": "夫子何为者，栖栖一代中。地犹鄹氏邑，宅即鲁王宫。叹凤嗟身否，伤麟怨道穷。今看两楹奠，当与梦时同。"}
{"title": "天作", "time": "先秦", "author": null, "themes": ["诗经", "写山", "写人"], "content": "天作高山，大王荒之。彼作矣，文王康之。彼徂矣，岐有夷之行。子孙保之。"}
{"title": "执竞", "time": "先秦", "author": null, "themes": ["诗经", "写人"], "content": "执竞武王，无竞维烈。不显成康，上帝是皇。自彼成康，奄有四方，斤斤其明。钟鼓喤喤，磬莞将将，降福穰穰。降福简简，威仪反反。既醉既饱，福禄来反。"}
{"title": "思文", "time": "先秦", "author": null, "themes": ["诗经", "写人"], "content": "思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。"}
{"title": "武", "time": "先秦", "author": null, "themes": ["诗经", "赞美", "写人"], "content": "于皇武王！无竞维烈。允文文王，克开厥后。嗣武受之，胜殷遏刘，耆定尔功。"}
{"title": "文王", "time": "先秦", "author": null, "themes": ["诗经", "赞美", "写人"], "content": "文王在上，于昭于天。周虽旧邦，其命维新。有周不显，帝命不时。文王陟降，在帝左右。亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。世之不显，厥犹翼翼。思皇多士，生此王国。王国克生，维周之桢；济济多士，文王以宁。穆穆文王，于缉熙敬止。假哉天命。有商孙子。商之孙子，其丽不亿。上帝既命，侯于周服。侯服于周，天命靡常。殷士肤敏。裸将于京。厥作裸将，常服黼冔。王之荩臣。无念尔祖。无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。"}
{"title": "下武", "time": "先秦", "author": null, "themes": ["诗经", "写人"], "content": "下武维周，世有哲王。三后在天，王配于京。王配于京，世德作求。永言配命，成王之孚。成王之孚，下土之式。永言孝思，孝思维则。媚兹一人，应侯顺德。永言孝思，昭哉嗣服。昭兹来许，绳其祖武。于万斯年，受天之祜。受天之祜，四方来贺。于万斯年，不遐有佐。"}
{"title": "文王有声", "time": "先秦", "author": null, "themes": ["诗经", "写人"], "content": "文王有声，遹骏有声。遹求厥宁，遹观厥成。文王烝哉！文王受命，有此武功。既伐于崇，作邑于丰。文王烝哉！筑城伊淢，作丰伊匹。匪棘其欲，遹追来孝。王后烝哉！王公伊濯，维丰之垣。四方攸同，王后维翰。王后烝哉！丰水东注，维禹之绩。四方攸同，皇王维辟。皇王烝哉！镐京辟雍，自西自东，自南自北，无思不服。皇王烝哉！考卜维王，宅是镐京。维龟正之，武王成之。武王烝哉！丰水有芑，武王岂不仕？诒厥孙谋，以燕翼子。武王烝哉！"}
{"title": "生民", "time": "先秦", "author": null, "themes": ["诗经", "赞美", "写人"], "content": "厥初生民，时维姜嫄。生民如何？克禋克祀，以弗无子。履帝武敏歆，攸介攸止，载震载夙。载生载育，时维后稷。诞弥厥月，先生如达。不拆不副，无菑无害。以赫厥灵。上帝不宁，不康禋祀，居然生子。诞寘之隘巷，牛羊腓字之。诞寘之平林，会伐平林。诞寘之寒冰，鸟覆翼之。鸟乃去矣，后稷呱矣。实覃实訏，厥声载路。诞实匍匐，克岐克嶷。以就口食。蓺之荏菽，荏菽旆旆。禾役穟穟，麻麦幪幪，瓜瓞唪唪。诞后稷之穑，有相之道。茀厥丰草，种之黄茂。实方实苞，实种实褎。实发实秀，实坚实好。实颖实栗，即有邰家室。诞降嘉种，维秬维秠，维穈维芑。恒之秬秠，是获是亩。恒之穈芑，是任是负。以归肇祀。诞我祀如何？或舂或揄，或簸或蹂。释之叟叟，烝之浮浮。载谋载惟。取萧祭脂，取羝以軷，载燔载烈，以兴嗣岁。卬盛于豆，于豆于登。其香始升，上帝居歆。胡臭亶时。后稷肇祀。庶无罪悔，以迄于今。"}
{"title": "庭燎", "time": "先秦", "author": null, "themes": ["诗经", "写人"], "content": "夜如何其？夜未央，庭燎之光。君子至止，鸾声将将。夜如何其？夜未艾，庭燎晣晣。君子至止，鸾声哕哕。夜如何其？夜乡晨，庭燎有辉。君子至止，言观其旂。"}
{"title": "素冠", "time": "先秦", "author": null, "themes": ["诗经", "写人"], "content": "庶见素冠兮？棘人栾栾兮，劳心慱慱兮。庶见素衣兮？我心伤悲兮，聊与子同归兮。庶见素韠兮？我心蕴结兮，聊与子如一兮。"}
{"title": "狼跋", "time": "先秦", "author": null, "themes": ["诗经", "写人"], "content": "狼跋其胡，载疐其尾。公孙硕肤，赤舄几几。狼疐其尾，载跋其胡。公孙硕肤，德音不瑕？"}
{"title": "汾沮洳", "time": "先秦", "author": null, "themes": ["诗经", "赞美", "写人"], "content": "彼汾沮洳，言采其莫。彼其之子，美无度。美无度，殊异乎公路。彼汾一方，言采其桑。彼其之子，美如英。美如英，殊异乎公行。彼汾一曲，言采其藚。彼其之子，美如玉。美如玉，殊异乎公族。"}
{"title": "赠从孙义兴宰铭", "time": "唐代", "author": "李白", "themes": ["写人"], "content": "天子思茂宰，天枝得英才。朗然清秋月，独出映吴台。落笔生绮绣，操刀振风雷。蠖屈虽百里，鹏鶱望三台。退食无外事，琴堂向山开。绿水寂以闲，白云有时来。河阳富奇藻，彭泽纵名杯。所恨不见之，犹如仰昭回。元恶昔滔天，疲人散幽草。惊川无活鳞，举邑罕遗老。誓雪会稽耻，将奔宛陵道。亚相素所重，投刃应桑林。独坐伤激扬，神融一开襟。弦歌欣再理，和乐醉人心。蠹政除害马，倾巢有归禽。壶浆候君来，聚舞共讴吟。农人弃蓑笠，蚕女堕缨簪。欢笑相拜贺，则知惠爱深。历职吾所闻，称贤尔为最。化洽一邦上，名驰三江外。峻节贯云霄，通方堪远大。能文变风俗，好客留轩盖。他日一来游，因之严光濑。"}
{"title": "笑歌行", "time": "唐代", "author": "李白", "themes": ["写人"], "content": "笑矣乎，笑矣乎。君不见曲如钩，古人知尔封公侯。君不见直如弦，古人知尔死道边。张仪所以只掉三寸舌，苏秦所以不垦二顷田。笑矣乎，笑矣乎。君不见沧浪老人歌一曲，还道沧浪濯吾足。平生不解谋此身，虚作离骚遣人读。笑矣乎，笑矣乎。赵有豫让楚屈平，卖身买得千年名。巢由洗耳有何益，夷齐饿死终无成。君爱身后名，我爱眼前酒。饮酒眼前乐，虚名何处有。男儿穷通当有时，曲腰向君君不知。猛虎不看几上肉，洪炉不铸囊中锥。笑矣乎，笑矣乎。宁武子，朱买臣，扣角行歌背负薪。今日逢君君不识，岂得不如佯狂人。"}
{"title": "宫中行乐词八首", "time": "唐代", "author": "李白", "themes": ["写人", "生活"], "content": "小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。卢橘为秦树，蒲桃出汉宫。烟花宜落日，丝管醉春风。笛奏龙吟水，箫鸣凤下空。君王多乐事，还与万方同。玉树春归日，金宫乐事多。后庭朝未入，轻辇夜相过。笑出花间语，娇来竹下歌。莫教明月去，留著醉嫦娥。绣户香风暖，纱窗曙色新。宫花争笑日，池草暗生春。绿树闻歌鸟，青楼见舞人。昭阳桃李月，罗绮自相亲。今日明光里，还须结伴游。春风开紫殿，天乐下朱楼。艳舞全知巧，娇歌半欲羞。更怜花月夜，宫女笑藏钩。寒雪梅中尽，春风柳上归。宫莺娇欲醉，檐燕语还飞。迟日明歌席，新花艳舞衣。晚来移彩仗，行乐泥光辉。水绿南薰殿，花红北阙楼。莺歌闻太液，凤吹绕瀛洲。素女鸣珠佩，天人弄彩球。今朝风日好，宜入未央游。"}
{"title": "玉壶吟", "time": "唐代", "author": "李白", "themes": ["写人"], "content": "烈士击玉壶，壮心惜暮年。三杯拂剑舞秋月，忽然高咏涕泗涟。凤凰初下紫泥诏，谒帝称觞登御筵。揄扬九重万乘主，谑浪赤墀青琐贤。朝天数换飞龙马，敕赐珊瑚白玉鞭。世人不识东方朔，大隐金门是谪仙。西施宜笑复宜颦，丑女效之徒累身。君王虽爱蛾眉好，无奈宫中妒杀人！"}
{"title": "王昭君二首", "time": "唐代", "author": "李白", "themes": ["写人"], "content": "汉家秦地月，流影照明妃。一上玉关道，天涯去不归。汉月还从东海出，明妃西嫁无来日。燕支长寒雪作花，蛾眉憔悴没胡沙。生乏黄金枉图画，死留青冢使人嗟。昭君拂玉鞍，上马啼红颊。今日汉宫人，明朝胡地妾。"}
{"title": "洗然弟竹亭", "time": "唐代", "author": "孟浩然", "themes": ["写竹", "写人"], "content": "吾与二三子，平生结交深。俱怀鸿鹄志，昔有鶺鴒心。逸气假毫翰，清风在竹林。达是酒中趣，琴上偶然音。"}
{"title": "老将行", "time": "唐代", "author": "王维", "themes": ["唐诗三百首", "写人"], "content": "少年十五二十时，步行夺得胡马骑。射杀中山白额虎，肯数邺下黄须儿！一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞箭无全目，今日垂杨生左肘。路旁时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颍川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射大将，耻令越甲鸣吾军。莫嫌旧日云中守，犹堪一战取功勋。"}
{"title": "西施咏", "time": "唐代", "author": "王维", "themes": ["唐诗三百首", "写人", "怀古", "怀才不遇"], "content": "艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。"}
{"title": "梦李白二首·其一", "time": "唐代", "author": "杜甫", "themes": ["唐诗三百首", "写人"], "content": "死别已吞声，生别常恻恻。江南瘴疠地，逐客无消息。故人入我梦，明我长相忆。恐非平生魂，路远不可测。魂来枫叶青，魂返关塞黑。君今在罗网，何以有羽翼。落月满屋梁，犹疑照颜色。水深波浪阔，无使蛟龙得。(版本一)死别已吞声，生别常恻恻。江南瘴疠地，逐客无消息。故人入我梦，明我长相忆。君今在罗网，何以有羽翼。恐非平生魂，路远不可测。魂来枫叶青，魂返关塞黑。落月满屋梁，犹疑照颜色。水深波浪阔，无使蛟龙得。(版本二)"}
{"title": "丹青引赠曹将军霸 / 丹青引赠曹霸将军", "time": "唐代", "author": "杜甫", "themes": ["唐诗三百首", "写人", "同情"], "content": "将军魏武之子孙，于今为庶为清门。英雄割据虽已矣，文采风流今尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南薰殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝御马五花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩干早入室，亦能画马穷殊相。干惟画肉不画骨，忍使骅骝气凋丧。将军画善盖有神，必逢佳士亦写真。即今漂泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。"}
{"title": "饮中八仙歌", "time": "唐代", "author": "杜甫", "themes": ["写人"], "content": "知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，(斗酒一作：一斗)天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。"}
{"title": "王右军", "time": "唐代", "author": "李白", "themes": ["写人"], "content": "右军本清真，潇洒出风尘。山阴遇羽客，爱此好鹅宾。扫素写道经，笔精妙入神。书罢笼鹅去，何曾别主人。"}
{"title": "上元夫人", "time": "唐代", "author": "李白", "themes": ["神话", "写人"], "content": "上元谁夫人？偏得王母娇。嵯峨三角髻，馀发散垂腰。裘披青毛锦，身著赤霜袍。手提嬴女儿，闲与凤吹箫。眉语两自笑，忽然随风飘。"}
{"title": "送内寻庐山女道士李腾空二首", "time": "唐代", "author": "李白", "themes": ["山水", "写人"], "content": "君寻腾空子，应到碧山家。水舂云母碓，风扫石楠花。若爱幽居好，相邀弄紫霞。多君相门女，学道爱神仙。素手掬青霭，罗衣曳紫烟。一往屏风叠，乘鸾着玉鞭。"}
{"title": "苏武", "time": "唐代", "author": "李白", "themes": ["怀古", "写人"], "content": "苏武在匈奴，十年持汉节。白雁上林飞，空传一书札。牧羊边地苦，落日归心绝。渴饮月窟冰，饥餐天上雪。东还沙塞远，北怆河梁别。泣把李陵衣，相看泪成血。"}
{"title": "庐江主人妇", "time": "唐代", "author": "李白", "themes": ["写人"], "content": "孔雀东飞何处栖，庐江小吏仲卿妻。为客裁缝君自见，城乌独宿夜空啼。"}
{"title": "赠参寥子", "time": "唐代", "author": "李白", "themes": ["写人"], "content": "白鹤飞天书，南荆访高士。五云在岘山，果得参寥子。肮脏辞故园，昂藏入君门。天子分玉帛，百官接话言。毫墨时洒落，探玄有奇作。著论穷天人，千春秘麟阁。长揖不受官，拂衣归林峦。余亦去金马，藤萝同所欢。相思在何处？桂树青云端。"}
{"title": "娇女诗", "time": "魏晋", "author": "左思", "themes": ["写人", "女子", "生活"], "content": "吾家有娇女，皎皎颇白皙。小字为纨素，口齿自清历。鬓发覆广额，双耳似连璧。明朝弄梳台，黛眉类扫迹。浓朱衍丹唇，黄吻烂漫赤。娇语若连琐，忿速乃明集。握笔利彤管，篆刻未期益。执书爱绨素，诵习矜所获。其姊字惠芳，面目粲如画。轻妆喜楼边，临镜忘纺绩。举觯拟京兆，立的成复易。玩弄眉颊间，剧兼机杼役。从容好赵舞，延袖象飞翮。上下弦柱际，文史辄卷襞。顾眄屏风书，如见已指摘。丹青日尘暗，明义为隐赜。驰骛翔园林，果下皆生摘。红葩缀紫蒂，萍实骤柢掷。贪华风雨中，眒忽数百适。务蹑霜雪戏，重綦常累积。并心注肴馔，端坐理盘鬲。翰墨戢闲案，相与数离逖。动为垆钲屈，屐履任之适。止为荼荈据，吹嘘对鼎立。脂腻漫白袖，烟熏染阿锡。衣被皆重地，难与沉水碧。任其孺子意，羞受长者责。瞥闻当与杖，掩泪俱向壁。"}
{"title": "墨池记", "time": "宋代", "author": "曾巩", "themes": ["写人"], "content": "临川之城东，有地隐然而高，以临于溪，曰新城。新城之上，有池洼然而方以长，曰王羲之之墨池者，荀伯子《临川记》云也。羲之尝慕张芝，临池学书，池水尽黑，此为其故迹，岂信然邪？方羲之之不可强以仕，而尝极东方，出沧海，以娱其意于山水之间；岂其徜徉肆恣，而又尝自休于此邪？羲之之书晚乃善，则其所能，盖亦以精力自致者，非天成也。然后世未有能及者，岂其学不如彼邪？则学固岂可以少哉，况欲深造道德者邪？墨池之上，今为州学舍。教授王君盛恐其不章也，书‘晋王右军墨池’之六字于楹间以揭之。又告于巩曰：“愿有记”。推王君之心，岂爱人之善，虽一能不以废，而因以及乎其迹邪？其亦欲推其事以勉其学者邪？夫人之有一能而使后人尚之如此，况仁人庄士之遗风余思被于来世者何如哉！庆历八年九月十二日，曾巩记。"}
{"title": "满宫花·花正芳", "time": "唐代", "author": "张泌", "themes": ["写人", "同情"], "content": "花正芳，楼似绮，寂寞上阳宫里。钢笼金锁睡鸳鸯，帘冷露华珠翠。娇艳轻盈香雪腻，细雨黄莺双起。东风惆怅欲清明，公子桥边沉醉。"}
{"title": "七发", "time": "两汉", "author": "枚乘", "themes": ["写人"], "content": "楚太子有疾，而吴客往问之曰：“伏闻太子玉体不安，亦少间乎？”太子曰：“惫！谨谢客。”客因称曰：“今时天下安宁，四宇和平，太子方富于年。意者久耽安乐，日夜无极，邪气袭逆，中若节轖。纷屯澹淡，嘘唏烦酲，惕惕怵怵，卧不得瞑。虚中重听，恶闻人声，精神越渫，百病咸生。聪明眩曜，悦怒不平。久执不废，大命乃倾。太子岂有是乎？”太子曰：“谨谢客。赖君之力，时时有之，然未至于是也。”客曰：“今夫贵人之子，必官居而闺处，内有保母，外有傅父，欲交无所。饮食则温淳甘脆，脭醲肥厚；衣裳则杂遝曼煖，燂烁热暑。虽有金石之坚，犹将销铄而挺解也，况其在筋骨之间乎哉？故曰：纵耳目之欲，恣支体之安者，伤血脉之和。且夫出舆入辇，命曰蹷痿之机；洞房清宫，命曰寒热之媒；皓齿蛾眉，命曰伐性之斧；甘脆肥脓，命曰腐肠之药。今太子肤色靡曼，四支委随，筋骨挺解，血脉淫濯，手足堕窳；越女侍前，齐姬奉后；往来游宴，纵恣于曲房隐间之中。此甘餐毒药，戏猛兽之爪牙也。所从来者至深远，淹滞永久而不废，虽令扁鹊治内，巫咸治外，尚何及哉！今如太子之病者，独宜世之君子，博见强识，承间语事，变度易意，常无离侧，以为羽翼。淹沉之乐，浩唐之心，遁佚之志，其奚由至哉！”太子曰：“诺。病己，请事此言。”客曰：“今太子之病，可无药石针刺灸疗而已，可以要言妙道说而去之，不欲闻之乎？”太子曰：“仆愿闻之。”客曰：“龙门之桐，高百尺而无枝。中郁结之轮菌，根扶疏以分离。上有千仞之峰，下临百丈之谿。湍流溯波，又澹淡之。其根半死半生。冬则烈风漂霰、飞雪之所激也，夏则雷霆、霹雳之所感也。朝则鹂黄、鳱鴠鸣焉，暮则羁雌、迷鸟宿焉。独鹄晨号乎其上，鹍鸡哀鸣翔乎其下。于是背秋涉冬，使琴挚斫斩以为琴，野茧之丝以为弦，孤子之钩以为隐，九寡之珥以为约。使师堂操畅，伯子牙为之歌。歌曰：‘麦秀兮雉朝飞，向虚壑兮背槁槐，依绝区兮临回溪。’飞鸟闻之，翕翼而不能去；野兽闻之，垂耳而不能行；蚑、蟜、蝼、蚁闻之，拄喙而不能前。此亦天下之至悲也，太子能强起听之乎？”太子曰：“仆病未能也。”客曰：“犓牛之腴，菜以笋蒲。肥狗之和，冒以山肤。楚苗之食，安胡之飰抟之不解，一啜而散。于是使伊尹煎熬，易牙调和。熊蹯之臑，芍药之酱。薄耆之炙，鲜鲤之鱠。秋黄之苏，白露之茹。兰英之酒，酌以涤口。山梁之餐，豢豹之胎。小飰大歠，如汤沃雪。此亦天下之至美也，太子能强起尝之乎？”太子曰：“仆病未能也。”客曰：“钟、岱之牡，齿至之车；前似飞鸟，后类距虚，穱麦服处，躁中烦外。羁坚辔，附易路。于是伯乐相其前后，王良、造父为之御，秦缺、楼季为之右。此两人者，马佚能止之，车覆能起之。于是使射千镒之重，争千里之逐。此亦天下之至骏也，太子能强起乘之乎？”太子曰：“仆病未能也。”客曰：“既登景夷之台，南望荆山，北望汝海，左江右湖，其乐无有。于是使博辩之士，原本山川，极命草木，比物属事，离辞连类。浮游览观，乃下置酒于虞怀之宫。连廊四注，台城层构，纷纭玄绿。辇道邪交，黄池纡曲。溷章、白鹭，孔鸟、鶤鵠，鵷雏、鵁鶄，翠鬣紫缨。螭龙、德牧，邕邕群鸣。阳鱼腾跃，奋翼振鳞。漃漻薵蓼，蔓草芳苓。女桑、河柳，素叶紫茎。苗松、豫章，条上造天。梧桐、并闾，极望成林。众芳芬郁，乱于五风。从容猗靡，消息阳阴。列坐纵酒，荡乐娱心。景春佐酒，杜连理音。滋味杂陈，肴糅错该。练色娱目，流声悦耳。于是乃发激楚之结风，扬郑、卫之皓乐。使先施、徵舒、阳文、段干、吴娃、闾、傅予之徒，杂裾垂髾，目窕心与；揄流波，杂杜若，蒙清尘，被兰泽，嬿服而御。此亦天下之靡丽皓侈广博之乐也，太子能强起游乎？”太子曰：“仆病未能也。”客曰：“将为太子驯骐骥之马，驾飞軨之舆，乘牡骏之乘。右夏服之劲箭，左乌号之雕弓。游涉乎云林，周驰乎兰泽，弭节乎江浔。掩青蘋，游清风。陶阳气，荡春心。逐狡兽，集轻禽。于是极犬马之才，困野兽之足，穷相御之智巧，恐虎豹，慑鸷鸟。逐马鸣镳，鱼跨麋角。履游麕兔，蹈践麖鹿，汗流沫坠，冤伏陵窘。无创而死者，固足充后乘矣。此校猎之至壮也，太子能强起游乎？”太子曰：“仆病未能也。”然阳气见于眉宇之间，侵淫而上，几满大宅。客见太子有悦色，遂推而进之曰：“冥火薄天，兵车雷运，旍旗偃蹇，羽毛肃纷。驰骋角逐，慕味争先。徼墨广博，观望之有圻。纯粹全牺，献之公门。”太子曰：“善！愿复闻之。”客曰：“未既。于是榛林深泽，烟云闇莫，兕虎并作。毅武孔猛，袒裼身薄。白刃磑磑，矛戟交错。收获掌功，赏赐金帛。掩蘋肆若，为牧人席。旨酒嘉肴，羞炰宾客。涌觞并起，动心惊耳。诚不必悔，决绝以诺；贞信之色，形于金石。高歌陈唱，万岁无斁。此真太子之所喜也，能强起耳游乎？”太子曰：“仆甚愿从，直恐为诸大夫累耳。”然而有起色矣。客曰：“将以八月之望，与诸侯远方交游兄弟，并往观涛乎广陵之曲江。至则未见涛之形也，徒观水力之所到，则恤然足以骇矣。观其所驾轶者，所擢拔者，所扬汩者，所温汾者，所涤汔者，虽有心略辞给，固未能缕形其所由然也。怳兮忽兮，聊兮栗兮，混汩汩兮，忽兮慌兮，俶兮傥兮，浩瀇瀁兮，慌旷旷兮。秉意乎南山，通望乎东海。虹洞兮苍天，极虑乎崖涘。流揽无穷，归神日母。汩乘流而下降兮，或不知其所止。或纷纭其流折兮，忽缪往而不来。临朱汜而远逝兮，中虚烦而益怠。莫离散而发曙兮，内存心而自持。于是澡概胸中，洒练五藏，澹澉手足，颓濯发齿。揄弃恬怠，输写淟浊，分决狐疑，发皇耳目。当是之时，虽有淹病滞疾，犹将伸伛起躄，发瞽披聋而观望之也，况直眇小烦懑，酲醲病酒之徒哉！故曰：发蒙解惑，不足以言也。”太子曰：“善，然则涛何气哉？”答曰：“不记也，然闻于师曰，似神而非者三：疾雷闻百里；江水逆流，海水上潮；山出云内，日夜不止。衍溢漂疾，波涌而涛起。其始起也，洪淋淋焉，若白鹭之下翔。其少进也，浩浩溰溰，如素车白马帷盖之张。其波涌而云乱，扰扰焉如三军之腾装。其旁作而奔起者，飘飘焉如轻车之勒兵。六驾蛟龙，附从太白，纯驰皓蜺，前后络绎。顒顒卬卬，椐椐彊彊，莘莘将将。壁垒重坚，沓杂似军行。訇隐匈礚，轧盘涌裔，原不可当。观其两旁。则滂渤怫郁，闇漠感突，上击下律，有似勇壮之卒，突怒而无畏。蹈壁冲津，穷曲随隈，逾岸出追。遇者死，当者坏。初发乎或围之津涯，荄轸谷分。回翔青篾，衔枚檀桓。弭节伍子之山，通厉骨母之场，凌赤岸，篲扶桑，横奔似雷行。诚奋厥武，如振如怒。沌沌浑浑，状如奔马。混混庉庉，声如雷鼓。发怒庢沓，清升踰跇，侯波奋振，合战于藉藉之口。鸟不及飞，鱼不及回，兽不及走。纷纷翼翼，波涌云乱，荡取南山，背击北岸，覆亏丘陵，平夷西畔。险险戏戏，崩坏陂池，决胜乃罢。汩潺湲，披扬流洒。横暴之极，鱼鳖失势，颠倒偃侧，沋沋湲湲，蒲伏连延。神物怪疑，不可胜言，直使人踣焉，洄闇凄怆焉。此天下怪异诡观也，太子能强起观之乎？”太子曰：“仆病，未能也。”客曰：“将为太子奏方术之士有资略者，若庄周、魏牟、杨朱、墨濯、便蜎、詹何之伦，使之论天下之精微，理万物之是非；孔、老览观，孟子持筹而算之，万不失一。此亦天下要言妙道也，太子岂欲闻之乎？”于是太子据几而起，曰：“涣乎若一听圣人辩士之言。”涩然汗出，霍然病已。"}
{"title": "小重山·一闭昭阳春又春", "time": "唐代", "author": "韦庄", "themes": ["写人", "惆怅"], "content": "一闭昭阳春又春。夜寒宫漏永，梦君恩。卧思陈事暗销魂。罗衣湿，红袂有啼痕。歌吹隔重阍。绕亭芳草绿，倚长门。万般惆怅向谁论？凝情立，宫殿欲黄昏。"}
{"title": "淮上渔者", "time": "唐代", "author": "郑谷", "themes": ["写人", "生活"], "content": "白头波上白头翁，家逐船移浦浦风。(浦浦风一和：浦江风)一尺鲈鱼新钓得，儿孙吹火荻花中。"}
{"title": "蚕妇", "time": "唐代", "author": "来鹄", "themes": ["写人"], "content": "晓夕采桑多苦辛，好花时节不闲身。若教解爱繁华事，冻杀黄金屋里人。"}
{"title": "有赠", "time": "唐代", "author": "崔珏", "themes": ["写人"], "content": "莫道妆成断客肠，粉胸绵手白莲香。烟分顶上三层绿，剑截眸中一寸光。舞胜柳枝腰更软，歌嫌珠贯曲犹长。虽然不似王孙女，解爱临邛卖赋郎。锦里芬芳少佩兰，风流全占似君难。心迷晓梦窗犹暗，粉落香肌汗未干。两脸夭桃从镜发，一眸春水照人寒。自嗟此地非吾土，不得如花岁岁看。"}
{"title": "苏武庙", "time": "唐代", "author": "温庭筠", "themes": ["唐诗三百首", "写人"], "content": "苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。"}
{"title": "途经秦始皇墓", "time": "唐代", "author": "许浑", "themes": ["怀古", "写人"], "content": "龙盘虎踞树层层，势入浮云亦是崩。一种青山秋草里，路人唯拜汉文陵。"}
{"title": "集灵台·其一", "time": "唐代", "author": "张祜", "themes": ["唐诗三百首", "讽刺", "写人"], "content": "日光斜照集灵台，红树花迎晓露开。昨夜上皇新授箓，太真含笑入帘来。"}
{"title": "秦王饮酒", "time": "唐代", "author": "李贺", "themes": ["写人"], "content": "秦王骑虎游八极，剑光照空天自碧。羲和敲日玻璃声，劫灰飞尽古今平。龙头泻酒邀酒星，金槽琵琶夜枨枨。洞庭雨脚来吹笙，酒酣喝月使倒行。银云栉栉瑶殿明，宫门掌事报一更。花楼玉凤声娇狞，海绡红文香浅清，黄鹅跌舞千年觥。仙人烛树蜡烟轻，清琴醉眼泪泓泓。"}
{"title": "酬朱庆馀", "time": "唐代", "author": "张籍", "themes": ["考试", "写人", "赞美"], "content": "越女新妆出镜心，自知明艳更沉吟。齐纨未是人间贵，一曲菱歌敌万金。"}
{"title": "渔翁", "time": "唐代", "author": "柳宗元", "themes": ["唐诗三百首", "山水", "写人"], "content": "渔翁夜傍西岩宿，晓汲清湘燃楚竹。烟销日出不见人，欸乃一声山水绿。回看天际下中流，岩上无心云相逐。"}
{"title": "采莲曲·秋江岸边莲子多", "time": "唐代", "author": "张籍", "themes": ["地方", "写人"], "content": "秋江岸边莲子多，采莲女儿凭船歌。青房圆实齐戢戢，争前竞折漾微波。试牵绿茎下寻藕，断处丝多刺伤手。白练束腰袖半卷，不插玉钗妆梳浅。船中未满度前洲，借问阿谁家住远。归时共待暮潮上，自弄芙蓉还荡桨。"}
{"title": "赠头陀师", "time": "唐代", "author": "刘商", "themes": ["赞美", "写人"], "content": "少壮从戎马上飞，雪山童子未缁衣。秋山年长头陀处，说我军前射虎归。"}
{"title": "寄蜀中薛涛校书", "time": "唐代", "author": "王建", "themes": ["写人", "赞美"], "content": "万里桥边女校书，枇杷花里闭门居。扫眉才子于今少，管领春风总不如。"}
{"title": "羽林行", "time": "唐代", "author": "王建", "themes": ["写人", "讽刺"], "content": "长安恶少出名字，楼下劫商楼上醉。天明下直明光宫，散入五陵松柏中。百回杀人身合死，赦书尚有收城功。九衢一日消息定，乡吏籍中重改姓。出来依旧属羽林，立在殿前射飞禽。"}
{"title": "不见", "time": "唐代", "author": "杜甫", "themes": ["写人"], "content": "不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。"}
{"title": "虞美人·疏梅月下歌金缕", "time": "宋代", "author": "晏几道", "themes": ["写人"], "content": "疏梅月下歌金缕。忆共文君语。更谁情浅似春风。一夜满枝新绿、替残红。苹香已有莲开信。两桨佳期近。采莲时节定来无。醉后满身花影、倩人扶。"}
{"title": "玉楼春·琼酥酒面风吹醒", "time": "宋代", "author": "晏几道", "themes": ["写人"], "content": "琼酥酒面风吹醒。一缕斜红临晚镜。小颦微笑尽妖绕，浅注轻匀长淡净。手挼梅蕊寻香径。正是佳期期未定。春来还为个般愁，瘦损宫腰罗带剩。"}
{"title": "鹧鸪天·梅蕊新妆桂叶眉", "time": "宋代", "author": "晏几道", "themes": ["写人", "感伤"], "content": "梅蕊新妆桂叶眉。小莲风韵出瑶池。云随绿水歌声转，雪绕红绡舞袖垂。伤别易，恨欢迟。惜无红锦为裁诗。行人莫便消魂去，汉渚星桥尚有期。"}
{"title": "生查子·轻匀两脸花", "time": "宋代", "author": "晏几道", "themes": ["写人"], "content": "轻匀两脸花，淡扫双眉柳。会写锦笺时，学弄朱弦后。今春玉钏宽，昨夜罗裙皱。无计奈情何，且醉金杯酒。"}
{"title": "唐雎不辱使命", "time": "先秦", "author": null, "themes": ["初中文言文", "古文观止", "赞美", "写人"], "content": "秦王使人谓安陵君曰：“寡人欲以五百里之地易安陵，安陵君其许寡人！”安陵君曰：“大王加惠，以大易小，甚善；虽然，受地于先王，愿终守之，弗敢易！”秦王不悦。安陵君因使唐雎使于秦。(说通：悦)秦王谓唐雎曰：“寡人以五百里之地易安陵，安陵君不听寡人，何也？且秦灭韩亡魏，而君以五十里之地存者，以君为长者，故不错意也。今吾以十倍之地，请广于君，而君逆寡人者，轻寡人与？”唐雎对曰：“否，非若是也。安陵君受地于先王而守之，虽千里不敢易也，岂直五百里哉？”秦王怫然怒，谓唐雎曰：“公亦尝闻天子之怒乎？”唐雎对曰：“臣未尝闻也。”秦王曰：“天子之怒，伏尸百万，流血千里。”唐雎曰：“大王尝闻布衣之怒乎？”秦王曰：“布衣之怒，亦免冠徒跣，以头抢地耳。”唐雎曰：“此庸夫之怒也，非士之怒也。夫专诸之刺王僚也，彗星袭月；聂政之刺韩傀也，白虹贯日；要离之刺庆忌也，仓鹰击于殿上。此三子者，皆布衣之士也，怀怒未发，休祲降于天，与臣而将四矣。若士必怒，伏尸二人，流血五步，天下缟素，今日是也。”挺剑而起。秦王色挠，长跪而谢之曰：“先生坐！何至于此！寡人谕矣：夫韩、魏灭亡，而安陵以五十里之地存者，徒以有先生也。”"}
{"title": "隆中对", "time": "魏晋", "author": "陈寿", "themes": ["初中文言文", "赞美", "写人"], "content": "亮躬耕陇亩，好为《梁父吟》。身长八尺，每自比于管仲、乐毅，时人莫之许也。惟博陵崔州平、颍川徐庶元直与亮友善，谓为信然。时先主屯新野。徐庶见先主，先主器之，谓先主曰：“诸葛孔明者，卧龙也，将军岂愿见之乎？”先主曰：“君与俱来。”庶曰：“此人可就见，不可屈致也。将军宜枉驾顾之。”由是先主遂诣亮，凡三往，乃见。因屏人曰：“汉室倾颓，奸臣窃命，主上蒙尘。孤不度德量力，欲信大义于天下；而智术浅短，遂用猖蹶，至于今日。然志犹未已，君谓计将安出？”亮答曰：“自董卓已来，豪杰并起，跨州连郡者不可胜数。曹操比于袁绍，则名微而众寡。然操遂能克绍，以弱为强者，非惟天时，抑亦人谋也。今操已拥百万之众，挟天子而令诸侯，此诚不可与争锋。孙权据有江东，已历三世，国险而民附，贤能为之用，此可以为援而不可图也。荆州北据汉、沔，利尽南海，东连吴会，西通巴、蜀，此用武之国，而其主不能守，此殆天所以资将军，将军岂有意乎？益州险塞，沃野千里，天府之土，高祖因之以成帝业。刘璋暗弱，张鲁在北，民殷国富而不知存恤，智能之士思得明君。将军既帝室之胄，信义著于四海，总揽英雄，思贤如渴，若跨有荆、益，保其岩阻，西和诸戎，南抚夷越，外结好孙权，内修政理；天下有变，则命一上将将荆州之军以向宛、洛，将军身率益州之众出于秦川，百姓孰敢不箪食壶浆以迎将军者乎？诚如是，则霸业可成，汉室可兴矣。”先主曰：“善！”于是与亮情好日密。关羽、张飞等不悦，先主解之曰：“孤之有孔明，犹鱼之有水也。愿诸君勿复言。”羽、飞乃止。"}
{"title": "公输", "time": "先秦", "author": null, "themes": ["初中文言文", "写人"], "content": "公输盘为楚造云梯之械，成，将以攻宋。子墨子闻之，起于鲁，行十日十夜，而至于郢，见公输盘。公输盘曰：“夫子何命焉为？”子墨子曰：“北方有侮臣者，愿借子杀之。”公输盘不说。子墨子曰：“请献十金。”公输盘曰：“吾义固不杀人。”子墨子起，再拜，曰：“请说之。吾从北方闻子为梯，将以攻宋。宋何罪之有？荆国有余于地，而不足于民，杀所不足而争所有余，不可谓智；宋无罪而攻之，不可谓仁；知而不争，不可谓忠。争而不得，不可谓强。义不杀少而杀众，不可谓知类。”公输盘服。子墨子曰：“然胡不已乎？”公输盘曰：“不可，吾既已言之王矣。”子墨子曰：“胡不见我于王？”公输盘曰：“诺。”子墨子见王，曰：“今有人于此，舍其文轩，邻有敝舆而欲窃之；舍其锦绣，邻有短褐而欲窃之；舍其粱肉，邻有糠糟而欲窃之——此为何若人？”王曰：“必为有窃疾矣。”子墨子曰：“荆之地方五千里，宋之地方五百里，此犹文轩之与敝舆也。荆有云梦，犀兕麋鹿满之，江汉之鱼鳖鼋鼍为天下富，宋所谓无雉兔鲋鱼者也，此犹粱肉之与糠糟也。荆有长松文梓楩楠豫章，宋无长木，此犹锦绣之与短褐也。臣以王吏之攻宋也，为与此同类。”王曰：“善哉！虽然，公输盘为我为云梯，必取宋。”于是见公输盘。子墨子解带为城，以牒为械，公输盘九设攻城之机变，子墨子九距之。公输盘之攻械尽，子墨子之守圉有余。公输盘诎，而曰：“吾知所以距子矣，吾不言。”子墨子亦曰：“吾知子之所以距我，吾不言。”楚王问其故。子墨子曰：“公输子之意不过欲杀臣。杀臣，宋莫能守，乃可攻也。然臣之弟子禽滑厘等三百人，已持臣守圉之器，在宋城上而待楚寇矣。虽杀臣，不能绝也。”楚王曰：“善哉。吾请无攻宋矣。”子墨子归，过宋。天雨，庇其闾中，守闾者不内也。故曰：治于神者，众人不知其功。争于明者，众人知之。"}
{"title": "口技", "time": "清代", "author": "林嗣环", "themes": ["初中文言文", "叙事", "写人"], "content": "京中有善口技者。会宾客大宴，于厅事之东北角，施八尺屏障，口技人坐屏障中，一桌、一椅、一扇、一抚尺而已。众宾团坐。少顷，但闻屏障中抚尺一下，满坐寂然，无敢哗者。遥闻深巷中犬吠，便有妇人惊觉欠伸，其夫呓语。既而儿醒，大啼。夫亦醒。妇抚儿乳，儿含乳啼，妇拍而呜之。又一大儿醒，絮絮不止。当是时，妇手拍儿声，口中呜声，儿含乳啼声，大儿初醒声，夫叱大儿声，一时齐发，众妙毕备。满坐宾客无不伸颈，侧目，微笑，默叹，以为妙绝。未几，夫齁声起，妇拍儿亦渐拍渐止。微闻有鼠作作索索，盆器倾侧，妇梦中咳嗽。宾客意少舒，稍稍正坐。忽一人大呼：“火起”，夫起大呼，妇亦起大呼。两儿齐哭。俄而百千人大呼，百千儿哭，百千犬吠。中间力拉崩倒之声，火爆声，呼呼风声，百千齐作；又夹百千求救声，曳屋许许声，抢夺声，泼水声。凡所应有，无所不有。虽人有百手，手有百指，不能指其一端；人有百口，口有百舌，不能名其一处也。于是宾客无不变色离席，奋袖出臂，两股战战，几欲先走。忽然抚尺一下，群响毕绝。撤屏视之，一人、一桌、一椅、一扇、一抚尺而已。"}
{"title": "画地学书", "time": "宋代", "author": "欧阳修", "themes": ["小学文言文", "赞美", "写人"], "content": "欧阳修，字永叔，庐陵人。四岁而孤，母郑，守节自誓，亲诲之学。家贫，至以荻画地学书。幼敏悟过人，读书辄成诵。及冠，嶷然有声。修始在滁州，号醉翁，晚更号六一居士。天资刚劲，见义勇为，虽机阱在前，触发之不顾。放逐流离，至于再三，志气自若也。"}
{"title": "晏子谏杀烛邹", "time": "先秦", "author": null, "themes": ["小学文言文", "赞美", "写人"], "content": "齐景公好弋，使烛邹主鸟而亡之。公怒，诏吏欲杀之。晏子曰：“烛邹有罪三，请数之以其罪杀之。”公曰：“可。”于是召而数之公前，曰：“烛邹，汝为吾君主鸟而亡之，是罪一也；使吾君以鸟之故杀人，是罪二也；使诸侯闻之以吾君重鸟而轻士，是罪三也。数烛邹罪已毕，请杀之。”公曰：“勿杀！寡人闻命矣。”"}
{"title": "王勃故事", "time": "宋代", "author": "宋祁", "themes": ["小学文言文", "赞美", "写人"], "content": "九月九日都督大宴滕王阁，宿命其婿作序以夸客，因出纸笔遍请客，莫敢当，至勃，泛然不辞。都督怒，起更衣，遣吏伺其文辄报。一再报，语益奇，乃矍然曰：“天才也!”请遂成文，极欢罢。勃属文，初不精思，先磨墨数升，则酣饮，引被覆面卧，及寤，援笔成篇，不易一字，时人谓勃为腹稿。"}
{"title": "鹊踏枝·叵耐灵鹊多谩语", "time": "五代", "author": null, "themes": ["宋词三百首", "写人", "写鸟"], "content": "叵耐灵鹊多谩语，送喜何曾有凭据？几度飞来活捉取，锁上金笼休共语。比拟好心来送喜，谁知锁我在金笼里。欲他征夫早归来，腾身却放我向青云里。"}
{"title": "董行成", "time": "宋代", "author": null, "themes": ["小学文言文", "赞美", "写人"], "content": "唐怀州河内县董行成能策贼。有一人从河阳长店,盗行人驴一头并皮袋。天欲晓,至怀州。行成至街中,见之，叱曰：“个贼住！即下驴来！”遂承伏。人问何以知之。行成曰：“此驴行急而汗，非长行也；见人则引缰远过，怯也；以此知之。”捉送县，有顷，驴主寻踪至，皆如其言。"}
{"title": "樵夫", "time": "宋代", "author": "萧德藻", "themes": ["古诗三百首", "写人", "生活"], "content": "一担乾柴古渡头，盘缠一日颇优游。归来涧底磨刀斧，又作全家明日谋。"}
{"title": "读山海经·其十", "time": "魏晋", "author": "陶渊明", "themes": ["古诗三百首", "赞美", "写人", "神话"], "content": "精卫衔微木，将以填沧海。刑天舞干戚，猛志固常在。同物既无虑，化去不复悔。徒设在昔心，良辰讵可待。"}
{"title": "集灵台·其二", "time": "唐代", "author": "张祜", "themes": ["唐诗三百首", "写人", "讽刺"], "content": "虢国夫人承主恩，平明骑马入宫门。却嫌脂粉污颜色，淡扫峨眉朝至尊。"}
{"title": "把酒对月歌", "time": "明代", "author": "唐寅", "themes": ["写人", "抒怀"], "content": "李白前时原有月，惟有李白诗能说。李白如今已仙去，月在青天几圆缺？今人犹歌李白诗，明月还如李白时。我学李白对明月，白与明月安能知！李白能诗复能酒，我今百杯复千首。我愧虽无李白才，料应月不嫌我丑。我也不登天子船，我也不上长安眠。姑苏城外一茅屋，万树梅花月满天。(梅花一作：桃花)"}
{"title": "和王介甫明妃曲二首 / 明妃曲和王介甫作", "time": "宋代", "author": "欧阳修", "themes": ["写人", "边塞", "生活"], "content": "胡人以鞍马为家，射猎为俗。泉甘草美无常处，鸟惊兽骇争驰逐。谁将汉女嫁胡儿，风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱，遗恨已深声更苦。纤纤女手生洞房，学得琵琶不下堂。不识黄云出塞路，岂知此声能断肠！汉宫有佳人，天子初未识，一朝随汉使，远嫁单于国。绝色天下无，一失难再得，虽能杀画工，于事竟何益？耳目所及尚如此，万里安能制夷狄！汉计诚已拙，女色难自夸。明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。"}
{"title": "天仙子·柳色披衫金缕凤", "time": "五代", "author": "和凝", "themes": ["神话", "写人"], "content": "柳色披衫金缕凤，纤手轻拈红豆弄，翠蛾双敛正含情。桃花洞，瑶台梦，一片春愁谁与共？"}
{"title": "煌煌京洛行", "time": "魏晋", "author": "曹丕", "themes": ["赞美", "写人"], "content": "夭夭园桃，无子空长。虚美难假，偏轮不行。淮阴五刑，鸟尽弓藏。保身全名，独有子房。大愤不收，褒衣无带。多言寡诚，抵令事败。苏秦之说，六国以亡。倾侧卖主，车裂固当。贤矣陈轸，忠而有谋。楚怀不从，祸卒不救。祸夫吴起，智小谋大，西河何健，伏尸何劣。嗟彼郭生，古之雅人，智矣燕昭，可谓得臣。峨峨仲连，齐之高士，北辞千金，东蹈沧海。"}
{"title": "鬓云松令·咏浴", "time": "清代", "author": "纳兰性德", "themes": ["写人"], "content": "鬓云松，红玉莹。早月多情，送过梨花影。半饷斜钗慵未整，晕入轻潮，刚爱微风醒。露华清，人语静。怕被郎窥，移却青鸾镜。罗袜凌波波不定，小扇单衣，可耐星前冷。"}
{"title": "眼儿媚·咏红姑娘", "time": "清代", "author": "纳兰性德", "themes": ["写人", "怀古", "感慨"], "content": "骚屑西风弄晚寒，翠袖倚阑干。霞绡裹处，樱唇微绽，靺鞨红殷。故宫事往凭谁问，无恙是朱颜。玉墀争采，玉钗争插，至正年间。"}
{"title": "临江仙·柳带摇风汉水滨", "time": "五代", "author": "牛希济", "themes": ["神话", "写人"], "content": "柳带摇风汉水滨，平芜两岸争匀。鸳鸯对浴浪痕新。弄珠游女，微笑自含春。轻步暗移蝉鬓动，罗裙风惹轻尘。水晶宫殿岂无因。空劳纤手，解佩赠情人。"}
{"title": "廉颇蔺相如列传(节选)", "time": "两汉", "author": "司马迁", "themes": ["高中文言文", "赞美", "写人"], "content": "廉颇者，赵之良将也。赵惠文王十六年，廉颇为赵将伐齐，大破之，取阳晋，拜为上卿，以勇气闻于诸侯。蔺相如者，赵人也，为赵宦者令缪贤舍人。赵惠文王时，得楚和氏璧。秦昭王闻之，使人遗赵王书，愿以十五城请易璧。赵王与大将军廉颇诸大臣谋：欲予秦，秦城恐不可得，徒见欺；欲勿予，即患秦兵之来。计未定，求人可使报秦者，未得。宦者令缪贤曰：“臣舍人蔺相如可使。”王问：“何以知之？”对曰：“臣尝有罪，窃计欲亡走燕，臣舍人相如止臣，曰：‘君何以知燕王？’臣语曰：‘臣尝从大王与燕王会境上，燕王私握臣手，曰“愿结友”。以此知之，故欲往。’相如谓臣曰：‘夫赵强而燕弱，而君幸于赵王，故燕王欲结于君。今君乃亡赵走燕，燕畏赵，其势必不敢留君，而束君归赵矣。君不如肉袒伏斧质请罪，则幸得脱矣。’臣从其计，大王亦幸赦臣。臣窃以为其人勇士，有智谋，宜可使。”于是王召见，问蔺相如曰：“秦王以十五城请易寡人之璧，可予不？”相如曰：“秦强而赵弱，不可不许。”王曰：“取吾璧，不予我城，奈何？”相如曰：“秦以城求璧而赵不许，曲在赵。赵予璧而秦不予赵城，曲在秦。均之二策，宁许以负秦曲。”王曰：“谁可使者？”相如曰：“王必无人，臣愿奉璧往使。城入赵而璧留秦；城不入，臣请完璧归赵。”赵王于是遂遣相如奉璧西入秦。秦王坐章台见相如，相如奉璧奏秦王。秦王大喜，传以示美人及左右，左右皆呼万岁。相如视秦王无意偿赵城，乃前曰：“璧有瑕，请指示王。”王授璧，相如因持璧却立，倚柱，怒发上冲冠，谓秦王曰：“大王欲得璧，使人发书至赵王，赵王悉召群臣议，皆曰‘秦贪，负其强，以空言求璧，偿城恐不可得’。议不欲予秦璧。臣以为布衣之交尚不相欺，况大国乎！且以一璧之故逆强秦之欢，不可。于是赵王乃斋戒五日，使臣奉璧，拜送书于庭。何者？严大国之威以修敬也。今臣至，大王见臣列观，礼节甚倨；得璧，传之美人，以戏弄臣。臣观大王无意偿赵王城邑，故臣复取璧。大王必欲急臣，臣头今与璧俱碎于柱矣！”相如持其璧睨柱，欲以击柱。秦王恐其破璧，乃辞谢固请，召有司案图，指从此以往十五都予赵。相如度秦王特以诈详为予赵城，实不可得，乃谓秦王曰：“和氏璧，天下所共传宝也，赵王恐，不敢不献。赵王送璧时，斋戒五日，今大王亦宜斋戒五日，设九宾于廷，臣乃敢上璧。”秦王度之，终不可强夺，遂许斋五日，舍相如广成传。相如度秦王虽斋，决负约不偿城，乃使其从者衣褐，怀其璧，从径道亡，归璧于赵。秦王斋五日后，乃设九宾礼于廷，引赵使者蔺相如。相如至，谓秦王曰：“秦自缪公以来二十馀君，未尝有坚明约束者也。臣诚恐见欺于王而负赵，故令人持璧归，间至赵矣。且秦强而赵弱，大王遣一介之使至赵，赵立奉璧来。今以秦之强而先割十五都予赵，赵岂敢留璧而得罪于大王乎？臣知欺大王之罪当诛，臣请就汤镬，唯大王与群臣孰计议之。”秦王与群臣相视而嘻。左右或欲引相如去，秦王因曰：“今杀相如，终不能得璧也，而绝秦赵之欢，不如因而厚遇之，使归赵，赵王岂以一璧之故欺秦邪！”卒廷见相如，毕礼而归之。相如既归，赵王以为贤大夫使不辱于诸侯，拜相如为上大夫。秦亦不以城予赵，赵亦终不予秦璧。其后秦伐赵，拔石城。明年，复攻赵，杀二万人。秦王使使者告赵王，欲与王为好会于西河外渑池。赵王畏秦，欲毋行。廉颇、蔺相如计曰：“王不行，示赵弱且怯也。”赵王遂行，相如从。廉颇送至境，与王诀曰：“王行，度道里会遇之礼毕，还，不过三十日。三十日不还，则请立太子为王，以绝秦望。”王许之，遂与秦王会渑池。秦王饮酒酣，曰：“寡人窃闻赵王好音，请奏瑟。”赵王鼓瑟。秦御史前书曰“某年月日，秦王与赵王会饮，令赵王鼓瑟”。蔺相如前曰：“赵王窃闻秦王善为秦声，请奏盆缻秦王，以相娱乐。”秦王怒，不许。于是相如前进缻，因跪请秦王。秦王不肯击缻。相如曰：“五步之内，相如请得以颈血溅大王矣！”左右欲刃相如，相如张目叱之，左右皆靡。于是秦王不怿，为一击缻。相如顾召赵御史书曰“某年月日，秦王为赵王击缻”。秦之群臣曰：“请以赵十五城为秦王寿。”蔺相如亦曰：“请以秦之咸阳为赵王寿。”秦王竟酒，终不能加胜于赵。赵亦盛设兵以待秦，秦不敢动。既罢归国，以相如功大，拜为上卿，位在廉颇之右。廉颇曰：“我为赵将，有攻城野战之大功，而蔺相如徒以口舌为劳，而位居我上，且相如素贱人，吾羞，不忍为之下。”宣言曰：“我见相如，必辱之。”相如闻，不肯与会。相如每朝时，常称病，不欲与廉颇争列。已而相如出，望见廉颇，相如引车避匿。于是舍人相与谏曰：“臣所以去亲戚而事君者，徒慕君之高义也。今君与廉颇同列，廉君宣恶言而君畏匿之，恐惧殊甚，且庸人尚羞之，况于将相乎！臣等不肖，请辞去。”蔺相如固止之，曰：“公之视廉将军孰与秦王？”曰：“不若也。”相如曰：“夫以秦王之威，而相如廷叱之，辱其群臣，相如虽驽，独畏廉将军哉？顾吾念之，强秦之所以不敢加兵于赵者，徒以吾两人在也。今两虎共斗，其势不俱生。吾所以为此者，以先国家之急而后私仇也。”廉颇闻之，肉袒负荆，因宾客至蔺相如门谢罪。曰：“鄙贱之人，不知将军宽之至此也。”卒相与欢，为刎颈之交。"}
{"title": "刘墉行书送蔡明远叙轴", "time": "清代", "author": "刘墉", "themes": ["写人"], "content": "既奉命于秦淮之上，又随我于邗沟之东，追攀不疲，以至邵伯南埭，始终之际，良有可称。送蔡明远叙。乙未冬日临。石菴居士。"}
{"title": "七夕穿针", "time": "南北朝", "author": "柳恽", "themes": ["七夕节", "写人"], "content": "代马秋不归，缁纨无复绪。迎寒理衣缝，映月抽纤缕。的皪愁睇光，连娟思眉聚。清露下罗衣，秋风吹玉柱。流阴稍已多，馀光亦难取。"}
{"title": "苏武传(节选)", "time": "两汉", "author": "班固", "themes": ["高中文言文", "赞美", "写人"], "content": "武字子卿，少以父任，兄弟并为郎，稍迁至栘中厩监。时汉连伐胡，数通使相窥观。匈奴留汉使郭吉、路充国等前后十余辈，匈奴使来，汉亦留之以相当。天汉元年，且鞮侯单于初立，恐汉袭之，乃曰：「汉天子我丈人行也。」尽归汉使路充国等。武帝嘉其义，乃遣武以中郎将使持节送匈奴使留在汉者，因厚赂单于，答其善意。武与副中郎将张胜及假吏常惠等募士斥候百余人俱。既至匈奴，置币遗单于；单于益骄，非汉所望也。方欲发使送武等，会缑王与长水虞常等谋反匈奴中。缑王者，昆邪王姊子也，与昆邪王俱降汉，后随浞野侯没胡中，及卫律所将降者，阴相与谋，劫单于母阏氏归汉。会武等至匈奴。虞常在汉时，素与副张胜相知，私候胜曰：「闻汉天子甚怨卫律，常能为汉伏弩射杀之，吾母与弟在汉，幸蒙其赏赐。」张胜许之，以货物与常。后月余，单于出猎，独阏氏子弟在。虞常等七十余人欲发，其一人夜亡告之。单于子弟发兵与战，缑王等皆死，虞常生得。单于使卫律治其事。张胜闻之，恐前语发，以状语武。武曰：「事如此，此必及我，见犯乃死，重负国！」欲自杀，胜惠共止之。虞常果引张胜。单于怒，召诸贵人议，欲杀汉使者。左伊秩訾曰：「即谋单于，何以复加？宜皆降之。」单于使卫律召武受辞。武谓惠等：「屈节辱命，虽生何面目以归汉？」引佩刀自刺。卫律惊，自抱持武。驰召医，凿地为坎，置煴火，覆武其上，蹈其背，以出血。武气绝，半日复息。惠等哭，舆归营。单于壮其节，朝夕遣人候问武，而收系张胜。武益愈。单于使使晓武，会论虞常，欲因此时降武。剑斩虞常已，律曰：「汉使张胜谋杀单于近臣，当死；单于募降者，赦罪。」举剑欲击之，胜请降。律谓武曰：「副有罪，当相坐。」武曰：「本无谋，又非亲属，何谓相坐？」复举剑拟之，武不动。律曰：「苏君，律前负汉归匈奴，幸蒙大恩，赐号称王，拥众数万，马畜弥山，富贵如此。苏君今日降，明日复然。空以身膏草野，谁复知之？」武不应。律曰：「君因我降，与君为兄弟；今不听吾计，后虽复欲见我，尚可得乎？」武骂律曰：「汝为人臣子，不顾恩义，畔主背亲，为降虏于蛮夷，何以女为见？且单于信女，使决人死生，不平心持正，反欲斗两主观祸败。南越杀汉使者，屠为九郡；宛王杀汉使者，头县北阙；朝鲜杀汉使者，即时诛灭。独匈奴未耳。若知我不降明，欲令两国相攻，匈奴之祸，从我始矣！」律知武终不可胁，白单于。单于愈益欲降之。乃幽武置大窖中，绝不饮食。天雨雪。武卧，啮雪与旃毛并咽之，数日不死。匈奴以为神，乃徙武北海上无人处，使牧羝。羝乳，乃得归。别其官属常惠等，各置他所。武既至海上，廪食不至，掘野鼠去屮实而食之。杖汉节牧羊，卧起操持，节旄尽落。积五、六年，单于弟于靬王弋射海上。武能网纺缴，檠弓弩，于靬王爱之，给其衣食。三岁余，王病，赐武马畜、服匿、穹庐。王死后，人众徙去。其冬，丁令盗武牛羊，武复穷厄。初，武与李陵俱为侍中。武使匈奴明年，陵降，不敢求武。久之，单于使陵至海上，为武置酒设乐。因谓武曰：「单于闻陵与子卿素厚，故使陵来说足下，虚心欲相待。终不得归汉，空自苦亡人之地，信义安所见乎？前长君为奉车，从至雍棫阳宫，扶辇下除，触柱，折辕，劾大不敬，伏剑自刎，赐钱二百万以葬。孺卿从祠河东後土，宦骑与黄门驸马争船，推堕驸马河中，溺死，宦骑亡。诏使孺卿逐捕。不得，惶恐饮药而死。来时太夫人已不幸，陵送葬至阳陵。子卿妇年少，闻已更嫁矣。独有女弟二人，两女一男，今复十余年，存亡不可知。人生如朝露，何久自苦如此？陵始降时，忽忽如狂，自痛负汉；加以老母系保宫。子卿不欲降，何以过陵？且陛下春秋高，法令亡常，大臣亡罪夷灭者数十家，安危不可知。子卿尚复谁为乎？愿听陵计，勿复有云！」武曰：「武父子亡功德，皆为陛下所成就，位列将，爵通侯，兄弟亲近，常愿肝脑涂地。今得杀身自效，虽蒙斧钺汤镬，诚甘乐之。臣事君，犹子事父也。子为父死，亡所恨，愿无复再言。」陵与武饮数日，复曰：「子卿，壹听陵言。」武曰：「自分已死久矣！王必欲降武，请毕今日之欢，效死于前！」陵见其至诚，喟然叹曰：「嗟呼！义士！陵与卫律之罪上通于天！」因泣下沾衿，与武决去。陵恶自赐武，使其妻赐武牛羊数十头。后陵复至北海上，语武：「区脱捕得云中生口，言太守以下吏民皆白服，曰：『上崩。』」武闻之，南乡号哭，欧血，旦夕临。数月，昭帝即位。数年，匈奴与汉和亲。汉求武等。匈奴诡言武死。后汉使复至匈奴。常惠请其守者与俱，得夜见汉使，具自陈道。教使者谓单于言：「天子射上林中，得雁足有系帛书，言武等在某泽中。」使者大喜，如惠语以让单于。单于视左右而惊，谢汉使曰：「武等实在。」于是李陵置酒贺武曰：「今足下还归，扬名于匈奴，功显于汉室，虽古竹帛所载，丹青所画，何以过子卿！陵虽驽怯，令汉且贳陵罪，全其老母，使得奋大辱之积志，庶几乎曹柯之盟。此陵宿昔之所不忘也！收族陵家，为世大戮，陵尚复何顾乎？已矣！令子卿知吾心耳！异域之人，壹别长绝！」陵起舞，歌曰：「径万里兮度沙幕，为君将兮奋匈奴。路穷绝兮矢刃摧，士众灭兮名已隤，老母已死，虽欲报恩将安归？」陵泣下数行，因与武决。单于召会武官属，前以降及物故，凡随武还者九人。武以始元六年春至京师，诏武奉一太牢谒武帝园庙，拜为典属国，秩中二千石，赐钱二百万，公田二顷，宅一区。常惠徐圣赵终根皆拜为中郎，赐帛各二百匹。其余六人，老归家，赐钱人十万，复终身。常惠后至右将军，封列侯，自有传。武留匈奴凡十九岁，始以强壮出，及还，须发尽白。"}
{"title": "桂枝香·吹箫人去", "time": "宋代", "author": "刘辰翁", "themes": ["中秋节", "写人", "感伤"], "content": "吹箫人去。但桂影徘徊，荒杯承露。东望鞭芙缥缈，寒光如注。去年夜半横江梦，倚危樯，参差曾赋。茫茫角动，回舟尽兴，未惊鸥鹭。情知道、明年何处。漫待客黄楼，尘波前度。二十四桥，颇有杜书记否。二三字者今如此，看使君、角巾东路。人间俯仰，悲欢何限，团圆如故。"}
{"title": "喜迁莺·清明节", "time": "唐代", "author": "薛昭蕴", "themes": ["清明节", "写人"], "content": "清明节，雨晴天，得意正当年。马骄泥软锦连乾，香袖半笼鞭。花色融，人竟赏，尽是绣鞍朱鞅。日斜无计更留连，归路草和烟。"}
{"title": "姑射山诗题曾山人壁", "time": "宋代", "author": null, "themes": ["写人"], "content": "东西望朔漠，姑射独崔嵬。一片两片云，终南太华来。根绕黄河曲，影落清渭隈。深涧饮渴虹，邃河生秋雷。古径穷难尽。晴岚拨不开。海鸥飞上迟，边风劲触回。傲隐非他古，依灵有奇才。曾生心若何，猿声终夜哀。"}
{"title": "争臣论", "time": "唐代", "author": "韩愈", "themes": ["古文观止", "议论", "写人"], "content": "或问谏议大夫阳城于愈，可以为有道之士乎哉?学广而闻多，不求闻于人也。行古人之道，居于晋之鄙。晋之鄙人，熏其德而善良者几千人。大臣闻而荐之，天子以为谏议大夫。人皆以为华，阳子不色喜。居于位五年矣，视其德，如在野，彼岂以富贵移易其心哉？愈应之曰：是《易》所谓恒其德贞，而夫子凶者也。恶得为有道之士乎哉?在《易·蛊》之“上九”云：“不事王侯，高尚其事。”《蹇》之“六二”则曰：“王臣蹇蹇，匪躬之故。”夫亦以所居之时不一，而所蹈之德不同也。若《蛊》之“上九”，居无用之地，而致匪躬之节；以《蹇》之“六二”，在王臣之位，而高不事之心，则冒进之患生，旷官之刺兴。志不可则，而尤不终无也。今阳子在位，不为不久矣；闻天下之得失，不为不熟矣；天子待之，不为不加矣。而未尝一言及于政。视政之得失，若越人视秦人之肥瘠，忽焉不加喜戚于其心。问其官，则曰谏议也；问其禄，则曰下大夫之秩秩也；问其政，则曰我不知也。有道之士，固如是乎哉?且吾闻之：有官守者，不得其职则去；有言责者，不得其言则去。今阳子以为得其言乎哉?得其言而不言，与不得其言而不去，无一可者也。阳子将为禄仕乎?古之人有云：“仕不为贫，而有时乎为贫。”谓禄仕者也。宜乎辞尊而居卑，辞富而居贫，若抱关击柝者可也。盖孔子尝为委吏矣，尝为乘田矣，亦不敢旷其职，必曰“会计当而已矣”，必曰“牛羊遂而已矣”。若阳子之秩禄，不为卑且贫，章章明矣，而如此，其可乎哉?或曰：否，非若此也。夫阳子恶讪上者，恶为人臣招其君之过而以为名者。故虽谏且议，使人不得而知焉。《书》曰：“尔有嘉谟嘉猷，则人告尔后于内，尔乃顺之于外，曰：斯谟斯猷，惟我后之德”若阳子之用心，亦若此者。愈应之曰：若阳子之用心如此，滋所谓惑者矣。入则谏其君，出不使人知者，大臣宰相者之事，非阳子之所宜行也。夫阳子，本以布衣隐于蓬蒿之下，主上嘉其行谊，擢在此位，官以谏为名，诚宜有以奉其职，使四方后代，知朝廷有直言骨鲠之臣，天子有不僭赏、从谏如流之美。庶岩穴之士，闻而慕之，束带结发，愿进于阙下，而伸其辞说，致吾君于尧舜，熙鸿号于无穷也。若《书》所谓，则大臣宰相之事，非阳子之所宜行也。且阳子之心，将使君人者恶闻其过乎?是启之也。或曰：阳子之不求闻而人闻之，不求用而君用之。不得已而起。守其道而不变，何子过之深也?愈曰：自古圣人贤士，皆非有求于闻用也。闵其时之不平，人之不义，得其道。不敢独善其身，而必以兼济天下也。孜孜矻矻，死而后已。故禹过家门不入，孔席不暇暖，而墨突不得黔。彼二圣一贤者，岂不知自安佚之为乐哉诚畏天命而悲人穷也。夫天授人以贤圣才能，岂使自有余而已，诚欲以补其不足者也。耳目之于身也，耳司闻而目司见，听其是非，视其险易，然后身得安焉。圣贤者，时人之耳目也；时人者，圣贤之身也。且阳子之不贤，则将役于贤以奉其上矣；若果贤，则固畏天命而闵人穷也。恶得以自暇逸乎哉?或曰：吾闻君子不欲加诸人，而恶讦以为直者。若吾子之论，直则直矣，无乃伤于德而费于辞乎?好尽言以招人过，国武子之所以见杀于齐也，吾子其亦闻乎?愈曰：君子居其位，则思死其官。未得位，则思修其辞以明其道。我将以明道也，非以为直而加入也。且国武子不能得善人，而好尽言于乱国，是以见杀。《传》曰：“惟善人能受尽言。”谓其闻而能改之也。子告我曰：“阳子可以为有之士也。”今虽不能及已，阳子将不得为善人乎哉?"}
{"title": "伯夷列传", "time": "两汉", "author": "司马迁", "themes": ["古文观止", "写人"], "content": "夫学者载籍极博。尤考信于六艺。《诗》、《书》虽缺，然虞、夏之文可知也。尧将逊位，让于虞舜，舜、禹之间，岳牧咸荐，乃试之于位，典职数十年，功用既兴，然后授政。示天下重器，王者大统，传天下若斯之难也。而说者曰：“尧让天下于许由，许由不受，耻之逃隐。及夏之时，有卞随、务光者。”此何以称焉？太史公曰：余登箕山，其上盖有许由冢云。孔子序列古之仁圣贤人，如吴太伯、伯夷之伦详矣。余以所闻，由、光义至高，其文辞不少概见，何哉？孔子曰：“伯夷、叔齐，不念旧恶，怨是用希。”“求仁得仁，又何怨乎？”余悲伯夷之意，睹轶诗可异焉。其传曰：伯夷、叔齐，孤竹君之二子也。父欲立叔齐。及父卒，叔齐让伯夷。伯夷曰：“父命也。”遂逃去。叔齐亦不肯立而逃之。国人立其中子。于是伯夷、叔齐闻西伯昌善养老，“盍往归焉！”及至，西伯卒，武王载木主，号为文王，东伐纣。伯夷、叔齐叩马而谏曰：“父死不葬，爰及干戈，可谓孝乎？以臣弑君，可谓仁乎？”左右欲兵之。太公曰：“此义人也。”扶而去之。武王已平殷乱，天下宗周，而伯夷、叔齐耻之，义不食周粟，隐于首阳山，采薇而食之。及饿且死，作歌，其辞曰：“登彼西山兮，采其薇矣。以暴易暴兮，不知其非矣。神农、虞、夏忽焉没兮，我安适归矣？于嗟徂兮，命之衰矣。”遂饿死于首阳山。由此观之，怨邪非邪？或曰：“天道无亲，常与善人。”若伯夷、叔齐，可谓善人者非邪？积仁洁行，如此而饿死。且七十子之徒，仲尼独荐颜渊为好学。然回也屡空，糟糠不厌，而卒蚤夭。天之报施善人，其何如哉？盗跖日杀不辜，肝人之肉，暴戾恣睢，聚党数千人，横行天下，竟以寿终，是遵何德哉？此其尤大彰明较著者也。若至近世，操行不轨，专犯忌讳，而终身逸乐，富厚累世不绝。或择地而蹈之，时然后出言，行不由径，非公正不发愤，而遇祸灾者，不可胜数也。余甚惑焉，倘所谓天道，是邪非邪？子曰：“道不同，不相为谋。”亦各从其志也。故曰：“富贵如可求，虽执鞭之士，吾亦为之。如不可求，从吾所好。”“岁寒，然后知松柏之后凋。”举世混浊，清士乃见。岂以其重若彼，其轻若此哉？“君子疾没世而名不称焉。”贾子曰：“贪夫徇财，烈士徇名，夸者死权，众庶冯生。”同明相照，同类相求。“云从龙，风从虎，圣人作而万物睹。”伯夷、叔齐虽贤，得夫子而名益彰；颜渊虽笃学，附骥尾而行益显。岩穴之士，趋舍有时，若此类名湮灭而不称，悲夫。闾巷之人，欲砥行立名者，非附青云之士，恶能施于后世哉！"}
{"title": "管晏列传", "time": "两汉", "author": "司马迁", "themes": ["古文观止", "写人"], "content": "管仲夷吾者，颍上人也。少时常与鲍叔牙游，鲍叔知其贤。管仲贫困，常欺鲍叔，鲍叔终善遇之，不以为言。已而鲍叔事齐公子小白，管仲事公子纠。及小白立为桓公，公子纠死，管仲囚焉。鲍叔遂进管仲。管仲既用，任政于齐，齐桓公以霸，九合诸侯，一匡天下，管仲之谋也。管仲曰：“吾始困时，尝与鲍叔贾，分财利多自与，鲍叔不以我为贪，知我贫也。吾尝为鲍叔谋事而更穷困，鲍叔不以我为愚，知时有利不利也。吾尝三仕三见逐于君，鲍叔不以我为不肖，知我不遇时。吾尝三战三走，鲍叔不以我怯，知我有老母也。公子纠败，召忽死之，吾幽囚受辱，鲍叔不以我为无耻，知我不羞小节而耻功名不显于天下也。生我者父母，知我者鲍子也。”鲍叔既进管仲，以身下之。子孙世禄于齐，有封邑者十余世，常为名大夫。天下不多管仲之贤而多鲍叔能知人也。既任政相齐，以区区之齐在海滨，通货积财，富国强兵，与俗同好恶。故其称曰：“仓廪实而知礼节，衣食足而知荣辱，上服度则六亲固。四维不张，国乃灭亡。下令如流水之原，令顺民心。”故论卑而易行。俗之所欲，因而予之；俗之所否，因而去之。其为政也，善因祸而为福，转败而为功。贵轻重，慎权衡。桓公实怒少姬，南袭蔡，管仲因而伐楚，责包茅不入贡于周室。桓公实北征山戎，而管仲因而令燕修召公之政。于柯之会，桓公欲背曹沫之约，管仲因而信之，诸侯由是归齐。故曰：“知与之为取，政之宝也。”管仲富拟于公室，有三归、反坫，齐人不以为侈。管仲卒，齐国遵其政，常强于诸侯。后百余年而有晏子焉。晏平仲婴者，莱之夷维人也。事齐灵公、庄公、景公，以节俭力行重于齐。既相齐，食不重肉，妾不衣帛。其在朝，君语及之，即危言；语不及之，即危行。国有道，即顺命；无道，即衡命。以此三世显名于诸侯。越石父贤，在缧绁中。晏子出，遭之涂，解左骖赎之，载归。弗谢，入闺。久之，越石父请绝。晏子惧然，摄衣冠谢曰：“婴虽不仁，免子于缌何子求绝之速也？”石父曰：“不然。吾闻君子诎于不知己而信于知己者。方吾在缧绁中，彼不知我也。夫子既已感寤而赎我，是知己；知己而无礼，固不如在缧绁之中。”晏子于是延入为上客。为齐相，出，其御之妻从门闲而窥其夫。其夫为相御，拥大盖，策驷马，意气扬扬甚自得也。既而归，其妻请去。夫问其故。妻曰：“晏子长不满六尺，身相齐国，名显诸侯。今者妾观其出，志念深矣，常有以自下者。今子长八尺，乃为人仆御，然子之意自以为足，妾是以求去也。”其后夫自抑损。晏子怪而问之，御以实对。晏子荐以为大夫。太史公曰：吾读管氏牧民、山高、乘马、轻重、九府，及晏子春秋，详哉其言之也。既见其著书，欲观其行事，故次其传。至其书，世多有之，是以不论，论其轶事。管仲世所谓贤臣，然孔子小之。岂以为周道衰微，桓公既贤，而不勉之至王，乃称霸哉？语曰“将顺其美，匡救其恶，故上下能相亲也”。岂管仲之谓乎？方晏子伏庄公尸哭之，成礼然后去，岂所谓“见义不为无勇”者邪？至其谏说，犯君之颜，此所谓“进思尽忠，退思补过”者哉！假令晏子而在，余虽为之执鞭，所忻慕焉。"}
{"title": "屈原列传", "time": "两汉", "author": "司马迁", "themes": ["古文观止", "写人"], "content": "屈原者，名平，楚之同姓也。为楚怀王左徒。博闻强志，明于治乱，娴于辞令。入则与王图议国事，以出号令；出则接遇宾客，应对诸侯。王甚任之。上官大夫与之同列，争宠而心害其能。怀王使屈原造为宪令，屈平属草稿未定。上官大夫见而欲夺之，屈平不与，因谗之曰：“王使屈平为令，众莫不知。每一令出，平伐其功，曰以为‘非我莫能为也。’”王怒而疏屈平。屈平疾王听之不聪也，谗谄之蔽明也，邪曲之害公也，方正之不容也，故忧愁幽思而作《离骚》。“离骚”者，犹离忧也。夫天者，人之始也；父母者，人之本也。人穷则反本，故劳苦倦极，未尝不呼天也；疾痛惨怛，未尝不呼父母也。屈平正道直行，竭忠尽智，以事其君，谗人间之，可谓穷矣。信而见疑，忠而被谤，能无怨乎？屈平之作《离骚》，盖自怨生也。《国风》好色而不淫，《小雅》怨诽而不乱。若《离骚》者，可谓兼之矣。上称帝喾，下道齐桓，中述汤、武，以刺世事。明道德之广崇，治乱之条贯，靡不毕见。其文约，其辞微，其志洁，其行廉。其称文小而其指极大，举类迩而见义远。其志洁，故其称物芳；其行廉，故死而不容。自疏濯淖污泥之中，蝉蜕于浊秽，以浮游尘埃之外，不获世之滋垢，皭然泥而不滓者也。推此志也，虽与日月争光可也。屈原既绌。其后秦欲伐齐，齐与楚从亲，惠王患之。乃令张仪佯去秦，厚币委质事楚，曰：“秦甚憎齐，齐与楚从亲，楚诚能绝齐，秦愿献商、於之地六百里。”楚怀王贪而信张仪，遂绝齐，使使如秦受地。张仪诈之曰：“仪与王约六里，不闻六百里。”楚使怒去，归告怀王。怀王怒，大兴师伐秦。秦发兵击之，大破楚师于丹、淅，斩首八万，虏楚将屈匄，遂取楚之汉中地。怀王乃悉发国中兵，以深入击秦，战于蓝田。魏闻之，袭楚至邓。楚兵惧，自秦归。而齐竟怒，不救楚，楚大困。明年，秦割汉中地与楚以和。楚王曰：“不愿得地，愿得张仪而甘心焉。”张仪闻，乃曰：“以一仪而当汉中地，臣请往如楚。”如楚，又因厚币用事者臣靳尚，而设诡辩于怀王之宠姬郑袖。怀王竟听郑袖，复释去张仪。是时屈原既疏，不复在位，使于齐，顾反，谏怀王曰：“何不杀张仪？”怀王悔，追张仪，不及。其后，诸侯共击楚，大破之，杀其将唐眜。时秦昭王与楚婚，欲与怀王会。怀王欲行，屈平曰：“秦，虎狼之国，不可信，不如毋行。”怀王稚子子兰劝王行：“奈何绝秦欢！”怀王卒行。入武关，秦伏兵绝其后，因留怀王，以求割地。怀王怒，不听。亡走赵，赵不内。复之秦，竟死于秦而归葬。长子顷襄王立，以其弟子兰为令尹。楚人既咎子兰以劝怀王入秦而不反也。屈平既嫉之，虽放流，眷顾楚国，系心怀王，不忘欲反。冀幸君之一悟，俗之一改也。其存君兴国，而欲反复之，一篇之中，三致志焉。然终无可奈何，故不可以反。卒以此见怀王之终不悟也。人君无愚智贤不肖，莫不欲求忠以自为，举贤以自佐。然亡国破家相随属，而圣君治国累世而不见者，其所谓忠者不忠，而所谓贤者不贤也。怀王以不知忠臣之分，故内惑于郑袖，外欺于张仪，疏屈平而信上官大夫、令尹子兰，兵挫地削，亡其六郡，身客死于秦，为天下笑，此不知人之祸也。《易》曰：“井渫不食，为我心恻，可以汲。王明，并受其福。”王之不明，岂足福哉！令尹子兰闻之，大怒。卒使上官大夫短屈原于顷襄王。顷襄王怒而迁之。屈原至于江滨，被发行吟泽畔，颜色憔悴，形容枯槁。渔父见而问之曰：“子非三闾大夫欤？何故而至此？”屈原曰：“举世皆浊而我独清，众人皆醉而我独醒，是以见放。”渔父曰：“夫圣人者，不凝滞于物，而能与世推移。举世皆浊，何不随其流而扬其波？众人皆醉，何不哺其糟而啜其醨？何故怀瑾握瑜，而自令见放为？”屈原曰：“吾闻之，新沐者必弹冠，新浴者必振衣。人又谁能以身之察察，受物之汶汶者乎？宁赴常流而葬乎江鱼腹中耳。又安能以皓皓之白，而蒙世之温蠖乎？”乃作《怀沙》之赋。于是怀石，遂自投汨罗以死。屈原既死之后，楚有宋玉、唐勒、景差之徒者，皆好辞而以赋见称。然皆祖屈原之从容辞令，终莫敢直谏。其后楚日以削，数十年竟为秦所灭。自屈原沉汨罗后百有馀年，汉有贾生，为长沙王太傅。过湘水，投书以吊屈原。太史公曰：“余读《离骚》、《天问》、《招魂》、《哀郢》，悲其志。适长沙，过屈原所自沉渊，未尝不垂涕，想见其为人。及见贾生吊之，又怪屈原以彼其材游诸侯，何国不容，而自令若是！读《鵩鸟赋》，同死生，轻去就，又爽然自失矣。”"}
{"title": "滑稽列传", "time": "两汉", "author": "司马迁", "themes": ["古文观止", "写人"], "content": "孔子曰：“六艺于治一也。《礼》以节人，《乐》以发和，《书》以道事，《诗》以达意，《易》以神化，《春秋》以义。”太史公曰：“天道恢恢，岂不大哉！谈言微中，亦可以解纷。淳于髡者，齐之赘婿也。长不满七尺，滑稽多辩，数使诸侯，未尝屈辱。齐威王之时喜隐，好为淫乐长夜之饮，沉湎不治，委政卿大夫。百官荒乱，诸侯并侵，国且危亡，在于旦暮，左右莫敢谏。淳于髡说之以隐曰：“国中有大鸟，止王之庭，三年不蜚又不呜，王知此鸟何也？”王曰：“此鸟不飞则已，一飞冲天；不鸣则已，一鸣惊人。”于是乃朝诸县令长七十二人，赏一人，诛一人，奋兵而出。诸侯振惊，皆还齐侵地。威行三十六年。语在《田完世家》中。威王八年，楚人发兵加齐。齐王使淳于髡之赵请救兵，赍金百斤，车马十驷。淳于髡仰天大笑，冠缨索绝。王曰：“先生少之乎？”髡曰：“何敢！”王曰：“笑岂有说乎？”髡曰：“今者臣从东方来，见道旁有禳田者，操一豚蹄，酒一盂，祝曰：‘瓯窭满篝，污邪满车，五谷蕃熟，穰穰满家。’臣见其所持者狭而所欲者奢，故笑之。”于是齐威王乃益赍黄金千溢，白璧十双，车马百驷。髡辞而行，至赵。赵王与之精兵十万，革车千乘。楚闻之，夜引兵而去。威王大悦，置酒后宫，召髡赐之酒。问曰：“先生能饮几何而醉？”对曰：“臣饮一斗亦醉，一石亦醉。”威王曰：“先生饮一斗而醉，恶能饮一石哉！其说可得闻乎？”髡曰：“赐酒大王之前，执法在傍，御史在后，髡恐惧俯伏而饮，不过一斗径醉矣。若亲有严客，髡帣韝鞠，侍酒于前，时赐馀沥，奉觞上寿，数起，饮不过二斗径醉矣。若朋友交游，久不相见，卒然相覩，欢然道故，私情相语，饮可五六斗径醉矣。若乃州闾之会，男女杂坐，行酒稽留，六博投壶，相引为曹，握手无罚，目眙不禁，前有堕珥，后有遗簪，髡窃乐此，饮可八斗而醉二三。日暮酒阑，合尊促坐，男女同席，履舄交错，杯盘狼藉，堂上烛灭，主人留髡而送客。罗襦襟解，微闻芗泽，当此之时，髡心最欢，能饮一石。故曰酒极则乱，乐极则悲，万事尽然。”言不可极，极之而衰，以讽谏焉。齐王曰：“善。”乃罢长夜之饮，以髡为诸侯主客。宗室置酒，髡尝在侧。"}
{"title": "晋献公杀世子申生", "time": "先秦", "author": null, "themes": ["古文观止", "写人"], "content": "晋献公将杀其世子申生，公子重耳谓之曰：“子盍言子之志于公乎?”世子曰：“不可。君安骊姬，是我伤公之心也。”曰：“然则盍行乎?”世子曰：“不可。君谓我欲弑君也。天下岂有无父之国哉?吾何行如之?”使人辞于狐突曰：“申生有罪，不念伯氏之言也，以至于死。申生不敢爱其死。虽然，吾君老矣，子少，国家多难。伯氏不出而图吾君，伯氏苟出而图吾君，申生受赐而死。”再拜稽首，乃卒。是以为恭世子也。"}
{"title": "有子之言似夫子", "time": "先秦", "author": null, "themes": ["古文观止", "叙事", "写人"], "content": "有子问于曾子曰：“问丧于夫子乎？”曰：“闻之矣：‘丧欲速贫，死欲速朽’。”有子曰：“是非君子之言也。”曾子曰：“参也闻诸夫子也。”有子又曰：“是非君子之言也。”曾子曰：“参也与子游闻之。”有子曰：“然。然则夫子有为言之也。”曾子以斯言告于子游。子游曰：“甚哉，有子之言似夫子也！昔者，夫子居于宋，见桓司马自为石椁，三年而不成。夫子曰：‘若是其靡也，死不如速朽之愈也。’‘死之欲速朽’，为桓司马言之也。南宫敬叔反，必载宝而朝。夫子曰：‘若是其货也，丧不如速贫之愈也。’丧之欲速贫，为敬叔言之也。”曾子以子游之言告于有子。有子曰：“然！吾固曰非夫子之言也。”曾子曰：“子何以知之？”有子曰：“夫子制于中都：四寸之棺，五寸之椁。以斯知不欲速朽也。昔者夫子失鲁司寇，将之荆，盖先之以子夏，又申之以冉有。以斯知不欲速贫也。”"}
{"title": "公子重耳对秦客", "time": "先秦", "author": null, "themes": ["古文观止", "写人", "历史"], "content": "晋献公之丧，秦穆公使人吊公子重耳，且曰：“寡人闻之，亡国恒于斯，得国恒于斯。虽吾子俨然在忧服之中，丧亦不可久也，时亦不可失也，孺子其图之！”以告舅犯。舅犯曰：“孺子其辞焉。丧人无宝，仁亲以为宝。父死之谓何？又因以为利，而天下其孰能说之？孺子其辞焉！”公子重耳对客曰：“君惠吊亡臣重耳。身丧父死，不得与于哭泣之哀，以为君忧。父死之谓何？或敢有他志，以辱君义。”稽颡而不拜，哭而起，起而不私。子显以致命于穆公。穆公曰：“仁夫公子重耳！夫稽颡而不拜，则未为后也，故不成拜。哭而起，则爱父也。起而不私，则远利也。”"}
{"title": "杜蒉扬觯", "time": "先秦", "author": null, "themes": ["古文观止", "写人", "历史"], "content": "知悼子卒，未葬，平公饮酒，师旷、李调侍，鼓钟。杜蒉自外来，闻钟声，曰：“安在？”曰：“在寝。”杜蒉入寝，历阶而升，酌曰：“旷饮斯！”又酌曰：“调饮斯！”又酌，堂上北面坐饮之。降趋而出。平公呼而进之，曰：“蒉！曩者尔心或开予，是以不与尔言。尔饮旷，何也？”曰：“子卯不乐。知悼子在堂，斯其为子卯也大矣！旷也，太师也。不以诏，是以饮之也。”“尔饮调，何也？”曰：“调也，君之亵臣也。为一饮一食忘君之疾，是以饮之也。”“尔饮，何也？”曰：“蒉也，宰夫也，非刀匕是共，又敢与知防，是以饮之也。”平公曰：“寡人亦有过焉，酌而饮寡人。”杜蒉洗而扬觯。公谓侍者曰：“如我死，则必毋废斯爵也！”至于今，既毕献，斯扬觯，谓之“杜举”。"}
{"title": "苏秦以连横说秦", "time": "先秦", "author": null, "themes": ["古文观止", "写人"], "content": "苏秦始将连横说秦惠王曰：“大王之国，西有巴、蜀、汉中之利，北有胡貉、代马之用，南有巫山、黔中之限，东有肴、函之固。田肥美，民殷富，战车万乘，奋击百万，沃野千里，蓄积饶多，地势形便，此所谓天府，天下之雄国也。以大王之贤，士民之众，车骑之用，兵法之教，可以并诸侯，吞天下，称帝而治。愿大王少留意，臣请奏其效。”秦王曰：“寡人闻之：毛羽不丰满者，不可以高飞，文章不成者不可以诛罚，道德不厚者不可以使民，政教不顺者不可以烦大臣。今先生俨然不远千里而庭教之，愿以异日。”苏秦曰：“臣固疑大王之不能用也。昔者神农伐补遂，黄帝伐涿鹿而禽蚩尤，尧伐驩兜，舜伐三苗，禹伐共工，汤伐有夏，文王伐崇，武王伐纣，齐桓任战而伯天下。由此观之，恶有不战者乎？古者使车毂击驰，言语相结，天下为一，约从连横，兵革不藏。文士并饬，诸侯乱惑，万端俱起，不可胜理。科条既备，民多伪态，书策稠浊，百姓不足。上下相愁，民无所聊，明言章理，兵甲愈起。辩言伟服，战攻不息，繁称文辞，天下不治。舌弊耳聋，不见成功，行义约信，天下不亲。于是乃废文任武，厚养死士，缀甲厉兵，效胜于战场。夫徒处而致利，安坐而广地，虽古五帝三王五伯，明主贤君，常欲坐而致之，其势不能。故以战续之，宽则两军相攻，迫则杖戟相橦，然后可建大功。是故兵胜于外，义强于内，威立于上，民服于下。今欲并天下，凌万乘，诎敌国，制海内，子元元，臣诸侯，非兵不可。今不嗣主，忽于至道，皆惛于教，乱于治，迷于言，惑于语，沈于辩，溺于辞。以此论之，王固不能行也。”说秦王书十上而说不行，黑貂之裘弊，黄金百斤尽，资用乏绝，去秦而归，羸縢履蹻，负书担橐，形容枯槁，面目犁黑，状有愧色。归至家，妻不下紝，嫂不为炊。父母不与言。苏秦喟叹曰：“妻不以我为夫，嫂不以我为叔，父母不以我为子，是皆秦之罪也。”乃夜发书，陈箧数十，得太公阴符之谋，伏而诵之，简练以为揣摩。读书欲睡，引锥自刺其股，血流至足，曰：“安有说人主，不能出其金玉锦绣，取卿相之尊者乎？”期年，揣摩成，曰：“此真可以说当世之君矣。”于是乃摩燕乌集阙，见说赵王于华屋之下，抵掌而谈，赵王大悦，封为武安君。受相印，革车百乘，锦绣千纯，白璧百双，黄金万溢，以随其后，约从散横以抑强秦，故苏秦相于赵而关不通。当此之时，天下之大，万民之众，王侯之威，谋臣之权，皆欲决苏秦之策。不费斗粮，未烦一兵，未战一士，未绝一弦，未折一矢，诸侯相亲，贤于兄弟。夫贤人在而天下服，一人用而天下从，故曰：式于政不式于勇；式于廊庙之内，不式于四境之外。当秦之隆，黄金万溢为用，转毂连骑，炫熿于道，山东之国从风而服，使赵大重。且夫苏秦，特穷巷掘门桑户棬枢之士耳，伏轼撙衔，横历天下，廷说诸侯之王，杜左右之口，天下莫之能伉。将说楚王，路过洛阳，父母闻之，清宫除道，张乐设饮，郊迎三十里。妻侧目而视，倾耳而听。嫂蛇行匍伏，四拜自跪而谢。苏秦曰：“嫂何前倨而后卑也？”嫂曰：“以季子之位尊而多金。”苏秦曰：“嗟乎！贫穷则父母不子，富贵则亲戚畏惧。人生世上，势位富厚，盖可忽乎哉？”"}
{"title": "寺人披见文公", "time": "先秦", "author": "左丘明", "themes": ["古文观止", "写人", "历史"], "content": "吕、郤畏逼，将焚公宫而弑晋侯。寺人披请见。公使让之，且辞焉，曰：“蒲城之役，君命一宿，女即至。其后余从狄君以田渭滨，女为惠公来求杀余，命女三宿，女中宿至。虽有君命何其速也？夫袪犹在，女其行乎！”对曰：“臣谓君之入也，其知之矣。若犹未也，又将及难。君命无二，古之制也。除君之恶，唯力是视。蒲人、狄人、余何有焉？即位，其无蒲、狄乎！齐桓公置射钩，而使管仲相。君若易之，何辱命焉？行者甚众，岂唯刑臣？”公见之，以难告。晋侯潜会秦伯于王城。己丑晦，公宫火。瑕甥、郤芮不获公，乃如河上，秦伯诱而杀之。"}
{"title": "介之推不言禄", "time": "先秦", "author": "左丘明", "themes": ["古文观止", "写人", "历史"], "content": "晋侯赏从亡者，介之推不言禄，禄亦弗及。推曰：“献公之子九人，唯君在矣。惠、怀无亲，外内弃之。天未绝晋，必将有主。主晋祀者，非君而谁？天实置之，而二三子以为己力，不亦诬乎？窃人之财，犹谓之盗。况贪天之功，以为己力乎？下义其罪，上赏其奸。上下相蒙，难与处矣。”其母曰：“盍亦求之？以死谁怼？”对曰：“尤而效之，罪又甚焉！且出怨言，不食其食。”其母曰：“亦使知之，若何？”对曰：“言，身之文也。身将隐，焉用文之？是求显也。”其母曰：“能如是乎？与汝偕隐。”遂隐而死。晋侯求之，不获，以绵上（地名）为之田。曰：“以志吾过，且旌善人。”"}
{"title": "王孙满对楚子", "time": "先秦", "author": "左丘明", "themes": ["古文观止", "写人"], "content": "楚子伐陆浑之戎，遂至于雒，观兵于周疆。定王使王孙满劳楚子。楚子问鼎之大小轻重焉。对曰：“在德不在鼎。昔夏之方有德也，远方图物，贡金九牧，铸鼎象物，百物而为之备，使民知神奸。故民入川泽山林，不逢不若。螭魅罔两，莫能逢之。用能协于上下，以承天休。桀有昏德，鼎迁于商，载祀六百。商纣暴虐，鼎迁于周。德之休明，虽小，重也。其奸回昏乱，虽大，轻也。天祚明德，有所止。成王定鼎于郏鄏，卜世三十，卜年七百，天所命也。周德虽衰，天命未改。鼎之轻重，未可问也。”"}
{"title": "齐国佐不辱命", "time": "先秦", "author": "左丘明", "themes": ["古文观止", "写人", "历史"], "content": "晋师从齐师，入自丘舆，击马陉。齐侯使宾媚人赂以纪甗、玉磬与地。“不可，则听客之所为。”宾媚人致赂，晋人不可，曰：“必以肖同叔子为质，而使齐之封内尽东其亩。”对曰：“肖同叔子非他，寡君之母也；若以匹敌，则亦晋君之母也。吾子布大命于诸侯，而曰必质其母以为信，其若王命何？且是以不孝令也。诗曰：‘孝子不匮，永锡尔类。’若以不孝令于诸侯，其无乃非德类也乎？先王疆理天下，物土之宜，而布其利。故诗曰：‘我疆我理，南东其亩。’今吾子疆理诸侯，而曰‘尽东其亩’而已；唯吾子戎车是利，无顾土宜，其无乃非先王之命也乎？反先王则不义，何以为盟主？其晋实有阙。四王之王也，树德而济同欲焉；五伯之霸也，勤而抚之，以役王命；今吾子求合诸侯，以逞无疆之欲。诗曰：‘布政优优，百禄是遒。’子实不优，而弃百禄，诸侯何害焉？不然，寡君之命使臣，则有辞矣。曰‘子以君师辱于敝邑，不腆敝赋，以犒从者；畏君之震，师徒桡败。吾子惠徼齐国之福，不泯其社稷，使继旧好，唯是先君之敝器、土地不敢爱。子又不许，请收合馀烬，背城借一。敝邑之幸，亦云从也；况其不幸，敢不唯命是听？’”"}
{"title": "楚归晋知罃", "time": "先秦", "author": "左丘明", "themes": ["古文观止", "写人", "爱国"], "content": "晋人归楚公子谷臣，与连尹襄老之尸于楚，以求知罃。于是荀首佐中军矣，故楚人许之。王送知罃，曰：“子其怨我乎？”对曰：“二国治戎，臣不才，不胜其任，以为俘馘。执事不以衅鼓，使归即戮，君之惠也。臣实不才，又谁敢怨？”王曰：“然则德我乎？”对曰：“二国图其社稷，而求纾其民，各惩其忿，以相宥也，两释累囚，以成其好。二国有好，臣不与及，其谁敢德？”王曰：“子归何以报我？”对曰：“臣不任受怨，君亦不任受德。无怨无德，不知所报。”王曰：“虽然，必告不谷。”对曰：“以君之灵，累臣得归骨于晋，寡君之以为戮，死且不朽。若从君之惠而免之，以赐君之外臣首；首其请于寡君，而以戮于宗，亦死且不朽。若不获命，而使嗣宗职，次及于事，而帅偏师以脩封疆，虽遇执事，其弗敢违。其竭力致死，无有二心，以尽臣礼。所以报也！王曰：“晋未可与争。”重为之礼而归之。"}
{"title": "吕相绝秦", "time": "先秦", "author": "左丘明", "themes": ["古文观止", "写人"], "content": "夏四月戊午，晋侯使吕相绝秦，曰：“昔逮我献公及穆公相好，戮力同心，申之以盟誓，重之以昏姻。天祸晋国，文公如齐，惠公如秦。无禄，献公即世。穆公不忘旧德，俾我惠公用能奉祀于晋。又不能成大勋，而为韩之师。亦悔于厥心，用集我文公。是穆之成也。“文公躬擐甲胄，跋履山川，逾越险阻，征东之诸侯，虞、夏、商、周之胤，而朝诸秦，则亦既报旧德矣。郑人怒君之疆埸，我文公帅诸侯及秦围郑。秦大夫不询于我寡君，擅及郑盟。诸侯疾之，将致命于秦。文公恐惧，绥静诸侯，秦师克还无害，则是我有大造于西也。“无禄，文公即世；穆为不吊，蔑死我君，寡我襄公，迭我肴地，奸绝我好，伐我保城。殄灭我费滑，散离我兄弟，挠乱我同盟，倾覆我国家。我襄公未忘君之旧勋，而惧社稷之陨，是以有淆之师。犹愿赦罪于穆公，穆公弗听，而即楚谋我。天诱其衷，成王陨命，穆公是以不克逞志于我。“穆、襄即世，康、灵即位。康公，我之自出，又欲阙翦我公室，倾覆我社稷，帅我蝥贼，以来荡摇我边疆，我是以有令狐之役。康犹不悛，入我河曲，伐我涑川，俘我王官，翦我羁马，我是以有河曲之战。东道之不通，则是康公绝我好也。“及君之嗣也，我君景公引领西望曰：‘庶抚我乎！’君亦不惠称盟，利吾有狄难，入我河县，焚我箕、郜，芟夷我农功，虔刘我边垂，我是以有辅氏之聚。君亦悔祸之延，而欲徼福于先君献、穆，使伯车来命我景公曰：‘吾与女同好弃恶，复脩旧德，以追念前勋。’言誓未就，景公即世，我寡君是以有令狐之会。君又不祥，背弃盟誓。白狄及君同州，君之仇雠，而我昏姻也。君来赐命曰：‘吾与女伐狄。’寡君不敢顾昏姻。畏君之威，而受命于吏。君有二心于狄，曰：‘晋将伐女。’狄应且憎，是用告我。楚人恶君之二三其德也，亦来告我曰：‘秦背令狐之盟，而来求盟于我：“昭告昊天上帝、秦三公、楚三王曰：‘余虽与晋出入，余唯利是视。’”不榖恶其无成德，是用宣之，以惩不壹。’诸侯备闻此言，斯是用痛心疾首，暱就寡人。寡人帅以听命，唯好是求。君若惠顾诸侯，矜哀寡人，而赐之盟，则寡人之愿也，其承宁诸侯以退，岂敢徼乱？君若不施大惠，寡人不佞，其不能以诸侯退矣。敢尽布之执事，俾执事实图利之。”"}
{"title": "驹支不屈于晋", "time": "先秦", "author": "左丘明", "themes": ["古文观止", "赞美", "写人"], "content": "会于向，将执戎子驹支。范宣子亲数诸朝。曰：“来，姜戎氏。昔秦人迫逐乃祖吾离于瓜州，乃祖吾离被苫盖，蒙荆棘，以来归我先君。我先君惠公有不腆之田，与女剖分而食之。今诸侯之事我寡君不如昔者，盖言语漏泄，则职女之由。诘朝之事，尔无与焉！与，将执女。”对曰：“昔秦人负恃其众，贪于土地，逐我诸戎。惠公蠲其大德，谓我诸戎是四岳之裔胄也，毋是翦弃。赐我南鄙之田，狐狸所居，豺狼所嗥。我诸戎除翦其荆棘，驱其狐狸豺狼，以为先君不侵不叛之臣，至于今不贰。昔文公与秦伐郑，秦人窃与郑盟而舍戍焉，于是乎有肴之师。晋御其上，戎亢其下，秦师不复，我诸戎实然。譬如捕鹿，晋人角之，诸戎掎之，与晋踣之，戎何以不免？自是以来，晋之百役，与我诸戎相继于时，以从执政，犹肴志也，岂敢离逷？令官之师旅，无乃实有所阙，以携诸侯，而罪我诸戎。我诸戎饮食衣服不与华同，贽币不通，言语不达，何恶之能为？不与于会，亦无瞢焉。”赋《青蝇》而退。宣子辞焉，使即事于会，成恺悌也。"}
{"title": "祁奚请免叔向", "time": "先秦", "author": "左丘明", "themes": ["古文观止", "写人", "品格"], "content": "栾盈出奔楚。宣子杀羊舌虎，囚叔向。人谓叔向曰：“子离于罪，其为不知乎？”叔向曰：“与其死亡若何？诗曰：‘优哉游哉，聊以卒岁。’知也。”乐王鲋见叔向曰：“吾为子请。”叔向弗应，出不拜。其人皆咎叔向。叔向曰：“必祁大夫。”室老闻之曰：“乐王鲋言于君无不行，求赦吾子，吾子不许；祁大夫所不能也，而曰必由之。何也？”叔向曰：“乐王鲋从君者也，何能行？祁大夫外举不弃仇，内举不失亲，其独遗我乎？诗曰：‘有觉德行，四国顺之。’夫子，觉者也。”晋侯问叔向之罪于乐王鲋。对曰：“不弃其亲，其有焉。”于是祁奚老矣，闻之，乘驲而见宣子，曰：“《诗》曰：‘惠我无疆，子孙保之。’《书》曰：‘圣有谟勋，明征定保。’夫谋而鲜过，惠训不倦者，叔向有焉，社稷之固也。犹将十世宥之，以劝能者。今壹不免其身，以弃社稷，不亦惑乎？鲧殛而禹兴；伊尹放大甲而相之，卒无怨色；管蔡为戮，周公右王。若之何其以虎也弃社稷？子为善，谁敢不勉，多杀何为？”宣子说，与之乘，以言诸公而免之。不见叔向而归，叔向亦不告免焉而朝。"}
{"title": "子产告范宣子轻币", "time": "先秦", "author": "左丘明", "themes": ["古文观止", "叙事", "写人"], "content": "范宣子为政，诸侯之币重，郑人病之。二月，郑伯如晋。子产寓书于子西，以告宣子，曰：“子为晋国，四邻诸侯，不闻令德而闻重币。侨也惑之。侨闻君子长国家者，非无贿之患，而无令名之难，夫诸侯之贿，聚于公室，则诸侯贰；若吾子赖之，则晋国贰。诸侯贰则晋国坏，晋国贰则子之家坏。何没没也？将焉用贿？夫令名，德之舆也。德，国家之基也。有基无坏，无亦是务乎？有德则乐，乐则能久。诗云：‘乐只君子，邦家之基。’有令德也夫！‘上帝临女，无贰尔心。’有令名也夫！恕思以明德，则令名载而行之，是以远至迩安。毋宁使人谓子，子实生我，而谓子浚我以生乎？象有齿以焚其身，贿也。”宣子说，乃轻币。"}
{"title": "渔父·收却纶竿落照红", "time": "清代", "author": "纳兰性德", "themes": ["写人", "渔夫", "向往", "自由"], "content": ""}
{"title": "清平乐·莺啼残月", "time": "唐代", "author": "韦庄", "themes": ["写人", "女子", "离别", "相思", "愁绪"], "content": ""}
{"title": "美人赋", "time": "两汉", "author": "司马相如", "themes": ["叙事", "写人", "生活"], "content": "司马相如，美丽闲都，游于梁王，梁王悦之。邹阳谮之于王曰：“相如美则美矣，然服色容冶，妖丽不忠，将欲媚辞取悦，游王后宫，王不察之乎？”王问相如曰：“子好色乎？”相如曰：“臣不好色也。”王曰：“子不好色，何若孔墨乎？”相如曰：“古之避色，孔墨之徒，闻齐馈女而遐逝，望朝歌而回车，譬犹防火水中，避溺山隅，此乃未见其可欲，何以明不好色乎？若臣者，少长西土，鳏处独居，室宇辽廓，莫与为娱。臣之东邻，有一女子，云发丰艳，蛾眉皓齿，颜盛色茂，景曜光起。恒翘翘而西顾，欲留臣而共止。登垣而望臣，三年于兹矣，臣弃而不许。“窃慕大王之高义，命驾东来，途出郑卫，道由桑中。朝发溱洧，暮宿上宫。上宫闲馆，寂寞云虚，门阁昼掩，暧若神居。臣排其户而造其室，芳香芬烈，黼帐高张。有女独处，婉然在床。奇葩逸丽，淑质艳光。睹臣迁延，微笑而言曰：‘上客何国之公子！所从来无乃远乎？’遂设旨酒，进鸣琴。臣遂抚琴，为幽兰白雪之曲。女乃歌曰：‘独处室兮廓无依，思佳人兮情伤悲！有美人兮来何迟，日既暮兮华色衰，敢托身兮长自思。’玉钗挂臣冠，罗袖拂臣衣。时日西夕，玄阴晦冥，流风惨冽，素雪飘零，闲房寂谧，不闻人声。于是寝具既陈，服玩珍奇，金鉔薰香，黼帐低垂，裀褥重陈，角枕横施。女乃驰其上服，表其亵衣。皓体呈露，弱骨丰肌。时来亲臣，柔滑如脂。臣乃脉定于内，心正于怀，信誓旦旦，秉志不回。翻然高举，与彼长辞。”"}
{"title": "书林逋诗后", "time": "宋代", "author": "苏轼", "themes": ["写人", "赞美", "议论"], "content": "吴侬生长湖山曲，呼吸湖光饮山渌。不论世外隐君子，佣儿贩妇皆冰玉。先生可是绝俗人，神清骨冷无由俗。我不识君曾梦见，瞳子了然光可烛。遗篇妙字处处有，步绕西湖看不足。诗如东野不言寒，书似西台差少肉。平生高节已难继，将死微言犹可录。自言不作封禅书，更肯悲吟白头曲！我笑吴人不好事，好作祠堂傍修竹。不然配食水仙王，一盏寒泉荐秋菊。"}
{"title": "王维吴道子画", "time": "宋代", "author": "苏轼", "themes": ["写人", "赞美"], "content": "何处访吴画？普门与开元。开元有东塔，摩诘留手痕。吾观画品中，莫如二子尊。道子实雄放，浩如海波翻。当其下手风雨快，笔所未到气已吞。亭亭双林间，彩晕扶桑暾。中有至人谈寂灭，悟者悲涕迷者手自扪。蛮君鬼伯千万万，相排竞进头如鼋。摩诘本诗老，佩芷袭芳荪。今观此壁画，亦若其诗清且敦。祇园弟子尽鹤骨，心如死灰不复温。门前两丛竹，雪节贯霜根。交柯乱叶动无数，一一皆可寻其源。吴生虽妙绝，犹以画工论。摩诘得之以象外，有如仙翮谢笼樊。吾观二子皆神俊，又于维也敛衽无间言。"}
{"title": "真兴寺阁", "time": "宋代", "author": "苏轼", "themes": ["叙事", "写人"], "content": "山川与城郭，漠漠同一形。市人与鸦鹊，浩浩同一声。此阁几何高，何人之所营。侧身送落日，引手攀飞星。当年王中令，斫木南山赪。写真留阁下，铁面眼有棱。身强八九尺，与阁两峥嵘。古人虽暴恣，作事今世惊。登者尚呀喘，作者何以胜。曷不观此阁，其人勇且英。"}
{"title": "大铁椎传", "time": "清代", "author": "魏禧", "themes": ["写人", "爱国", "怀才不遇"], "content": "庚戌十一月，予自广陵归，与陈子灿同舟。子灿年二十八，好武事，予授以左氏兵谋兵法，因问：“数游南北，逢异人乎？”子灿为述大铁椎，作《大铁椎传》。大铁椎，不知何许人，北平陈子灿省兄河南，与遇宋将军家。宋，怀庆青华镇人，工技击，七省好事者皆来学，人以其雄健，呼宋将军云。宋弟子高信之，亦怀庆人，多力善射，长子灿七岁，少同学，故尝与过宋将军。时座上有健啖客，貌甚寝，右胁夹大铁椎，重四五十斤，饮食拱揖不暂去。柄铁折叠环复，如锁上练，引之长丈许。与人罕言语，语类楚声。扣其乡及姓字，皆不答。既同寝，夜半，客曰：“吾去矣！”言讫不见。子灿见窗户皆闭，惊问信之。信之曰：“客初至，不冠不袜，以蓝手巾裹头，足缠白布，大铁椎外，一物无所持，而腰多白金。吾与将军俱不敢问也。”子灿寐而醒，客则鼾睡炕上矣。一日，辞宋将军曰：“吾始闻汝名，以为豪，然皆不足用。吾去矣！”将军强留之，乃曰：“吾数击杀响马贼，夺其物，故仇我。久居，祸且及汝。今夜半，方期我决斗某所。”宋将军欣然曰：“吾骑马挟矢以助战。”客曰：“止！贼能且众，吾欲护汝，则不快吾意。”宋将军故自负，且欲观客所为，力请客。客不得已，与偕行。将至斗处，送将军登空堡上，曰：“但观之，慎弗声，令贼知也。”时鸡鸣月落，星光照旷野，百步见人。客驰下，吹觱篥数声。顷之，贼二十余骑四面集，步行负弓矢从者百许人。一贼提刀突奔客，客大呼挥椎，贼应声落马，马首裂。众贼环而进，客奋椎左右击，人马仆地，杀三十许人。宋将军屏息观之，股栗欲堕。忽闻客大呼曰：“吾去矣。”尘滚滚东向驰去。后遂不复至。魏禧论曰：子房得力士，椎秦皇帝博浪沙中。大铁椎其人欤？天生异人，必有所用之。予读陈同甫《中兴遗传》，豪俊、侠烈、魁奇之士，泯泯然不见功名于世者，又何多也！岂天之生才不必为人用欤？抑用之自有时欤？子灿遇大铁椎为壬寅岁，视其貌当年三十，然大铁椎今年四十耳。子灿又尝见其写市物帖子，甚工楷书也。"}
{"title": "赠女冠畅师", "time": "宋代", "author": "秦观", "themes": ["写人", "女子"], "content": "瞳人剪水腰如束，一幅乌纱裹寒玉。飘然自有姑射姿，回看粉黛皆尘俗。雾阁云窗人莫窥，门前车马任东西。礼罢晓坛春日静，落红满地乳鸦啼。"}
{"title": "跋子瞻和陶诗", "time": "宋代", "author": "黄庭坚", "themes": ["写人", "赞美", "抒情", "苦闷"], "content": "子瞻谪岭南，时宰欲杀之。饱吃惠州饭，细和渊明诗。彭泽千载人，东坡百世士。出处虽不同，风味乃相似。"}
{"title": "宿旧彭泽怀陶令", "time": "宋代", "author": "黄庭坚", "themes": ["写人", "赞美"], "content": "潜鱼愿深渺，渊明无由逃。彭泽当此时，沈冥一世豪。司马寒如灰，礼乐卯金刀。岁晚以字行，更始号元亮。凄其望诸葛，肮脏犹汉相。时无益州牧，指挥用诸将。平生本朝心，岁月阅江浪。空余时语工，落笔九天上。向来非无人，此友独可尚。属予刚制酒，无用酌杯盎。欲招千载魂，斯文或宜当。"}
{"title": "题胡逸老致虚庵", "time": "宋代", "author": "黄庭坚", "themes": ["写人", "抒怀", "旷达"], "content": "藏书万卷可教子，遗金满籯常作灾。能与贫人共年谷，必有明月生蚌胎。山随宴坐图画出，水作夜窗风雨来。观水观山皆得妙，更将何物污灵台。"}
{"title": "题子瞻枯木", "time": "宋代", "author": "黄庭坚", "themes": ["写人", "赞美"], "content": "折冲儒墨阵堂堂，书入颜杨鸿雁行。胸中元自有丘壑，故作老木蟠风霜。"}
{"title": "赠外孙", "time": "宋代", "author": "王安石", "themes": ["写人", "抒情", "喜爱"], "content": "南山新长凤凰雏，眉目分明画不如。年小从他爱梨栗，长成须读五车书。"}
{"title": "折桂令·赠罗真真", "time": "元代", "author": "乔吉", "themes": ["写人"], "content": "罗浮梦里真仙，双锁螺鬟，九晕珠钿。晴柳纤柔，春葱细腻，秋藕匀圆。酒盏儿里央及出些腼腆，画帧儿上唤下来的婵娟。试问尊前，月落参横，今夕何年？"}
{"title": "插秧歌", "time": "宋代", "author": "杨万里", "themes": ["农村", "写人"], "content": "田夫抛秧田妇接，小儿拔秧大儿插。笠是兜鍪蓑是甲，雨从头上湿到胛。唤渠朝餐歇半霎，低头折腰只不答。秧根未牢莳未匝，照管鹅儿与雏鸭。"}
{"title": "破瓮救友", "time": "宋代", "author": "司马光", "themes": ["写人"], "content": "生七岁，凛然如成人。闻讲《左氏春秋》，爱之，退为家人讲，即了其大旨。自是书不释手，至不知饥渴寒暑。群儿戏于庭，一儿登瓮，足跌没水中，众皆弃去。光持石击瓮破之，水迸，儿得活。"}
{"title": "定西番·汉使昔年离别", "time": "唐代", "author": "温庭筠", "themes": ["写人", "抒情", "思人", "边塞", "离愁"], "content": "汉使昔年离别。攀弱柳，折寒梅，上高台。千里玉关春雪，雁来人不来。羌笛一声愁绝，月徘徊。"}
{"title": "女冠子·含娇含笑", "time": "唐代", "author": "温庭筠", "themes": ["写人"], "content": "含娇含笑，宿翠残红窈窕，鬓如蝉。寒玉簪秋水，轻纱卷碧烟。雪胸鸾镜里，琪树凤楼前。寄语青娥伴，早求仙。"}
{"title": "奉和令公绿野堂种花", "time": "唐代", "author": "白居易", "themes": ["赞美", "老师"], "content": "绿野堂开占物华，路人指道令公家。令公桃李满天下，何用堂前更种花。"}
{"title": "远师", "time": "唐代", "author": "白居易", "themes": ["老师"], "content": "东宫白庶子，南寺远禅师。何处遥相见，心无一事时。"}
{"title": "寻雍尊师隐居", "time": "唐代", "author": "李白", "themes": ["老师"], "content": "群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。"}
{"title": "鸟", "time": "唐代", "author": "白居易", "themes": ["写鸟"], "content": ""}
{"title": "昭君怨·赋松上鸥", "time": "宋代", "author": "杨万里", "themes": ["宋词三百首", "写鸟"], "content": "偶听松梢扑鹿，知是沙鸥来宿。稚子莫喧哗，恐惊他。俄倾忽然飞去，飞去不知何处？我已乞归休，报沙鸥。"}
{"title": "别诗三首·其一", "time": "两汉", "author": null, "themes": ["写鸟", "怀人"], "content": "有鸟西南飞，熠熠似苍鹰。朝发天北隅，暮闻日南陵。欲寄一言去，托之笺彩缯。因风附轻翼，以遗心蕴蒸。鸟辞路悠长，羽翼不能胜。意欲从鸟逝，驽马不可乘。"}
{"title": "闲居初夏午睡起·其一", "time": "宋代", "author": "杨万里", "themes": ["夏天", "儿童"], "content": "梅子留酸软齿牙，芭蕉分绿与窗纱。日长睡起无情思，闲看儿童捉柳花。"}
{"title": "池上", "time": "唐代", "author": "白居易", "themes": ["儿童", "生活"], "content": "小娃撑小艇，偷采白莲回。不解藏踪迹，浮萍一道开。"}
{"title": "所见", "time": "清代", "author": "袁枚", "themes": ["古诗三百首", "小学古诗", "儿童"], "content": "牧童骑黄牛，歌声振林樾。意欲捕鸣蝉，忽然闭口立。"}
{"title": "舟过安仁", "time": "宋代", "author": "杨万里", "themes": ["古诗三百首", "小学古诗", "赞美", "儿童"], "content": "一叶渔船两小童，收篙停棹坐船中。怪生无雨都张伞，不是遮头是使风。"}
{"title": "黄河夜泊", "time": "明代", "author": "李流芳", "themes": ["黄河", "抒怀", "惆怅"], "content": "明月黄河夜，寒沙似战场。奔流聒地响，平野到天荒。吴会书难达，燕台路正长。男儿少为客，不辨是他乡。"}
{"title": "渡黄河", "time": "明代", "author": "谢榛", "themes": ["黄河", "感慨", "人生"], "content": "路出大梁城，关河开晓晴。日翻龙窟动，风扫雁沙平。倚剑嗟身事，张帆快旅情。茫茫不知处，空外棹歌声。"}
{"title": "野田黄雀行", "time": "唐代", "author": "李白", "themes": ["写鸟"], "content": "游莫逐炎洲翠，栖莫近吴宫燕。吴宫火起焚巢窠，炎洲逐翠遭网罗。萧条两翅蓬蒿下，纵有鹰鹯奈若何。"}
{"title": "隋宫燕", "time": "唐代", "author": "李益", "themes": ["写鸟"], "content": "燕语如伤旧国春，宫花一落已成尘。自从一闭风光后，几度飞来不见人。"}
{"title": "杜鹃行", "time": "唐代", "author": "杜甫", "themes": ["写鸟", "感慨"], "content": "君不见昔日蜀天子，化作杜鹃似老乌。寄巢生子不自啄，群鸟至今与哺雏。虽同君臣有旧礼，骨肉满眼身羁孤。业工窜伏深树里，四月五月偏号呼。其声哀痛口流血，所诉何事常区区。尔岂摧残始发愤，羞带羽翮伤形愚。苍天变化谁料得，万事反覆何所无。万事反覆何所无，岂忆当殿群臣趋。"}
{"title": "艳歌何尝行", "time": "未知", "author": null, "themes": ["写鸟"], "content": "飞来双白鹄，乃从西北来。十十五五，罗列成行。妻卒被病，行不能相随。五里一返顾，六里一徘徊。“吾欲衔汝去，口噤不能开；吾欲负汝去，毛羽何摧颓。乐哉新相知，忧来生别离。躇蹰顾群侣，泪下不自知。”“念与君别离，气结不能言。各各重自爱，道远归还难。”“妾当守空房，闭门下重关。若生当相见，亡者会黄泉。”今日乐相乐，延年万岁期。"}
{"title": "山行·布谷飞飞劝早耕", "time": "清代", "author": "姚鼐", "themes": ["古诗三百首", "乡村", "写鸟"], "content": "布谷飞飞劝早耕，舂锄扑扑趁春睛。千层石树遥行路，一带山田放水声。"}
{"title": "画眉鸟", "time": "宋代", "author": "欧阳修", "themes": ["古诗三百首", "写鸟"], "content": "百啭千声随意移，山花红紫树高低。始知锁向金笼听，不及林间自在啼。"}
{"title": "踏莎行·二社良辰", "time": "宋代", "author": "陈尧佐", "themes": ["写鸟", "感恩"], "content": "二社良辰，千秋庭院。翩翩又见新来燕。凤凰巢稳许为邻，潇湘烟暝来何晚。乱入红楼，低飞绿岸。画梁时拂歌尘散。为谁归去为谁来，主人恩重珠帘卷。"}
{"title": "善哉行·伤古曲无知音", "time": "唐代", "author": "贯休", "themes": ["女子", "写鸟", "怀人"], "content": "有美一人兮，婉如青扬。识曲别音兮，令姿煌煌。绣袂捧琴兮，登君子堂。如彼萱草兮，使我忧忘。欲赠之以紫玉尺，白银铛。久不见之兮，湘水茫茫。"}
{"title": "孤雁二首·其二", "time": "唐代", "author": "崔涂", "themes": ["唐诗三百首", "羁旅", "孤独", "写鸟"], "content": "几行归塞尽，念尔独何之。暮雨相呼失，寒塘欲下迟。渚云低暗度，关月冷相随。未必逢矰缴，孤飞自可疑。"}
{"title": "池鹤二首", "time": "唐代", "author": "白居易", "themes": ["动物", "写鸟"], "content": "高竹笼前无伴侣，乱鸡群里有风标。低头乍恐丹砂落，晒翅常疑白雪消。转觉鸬鹚毛色下，苦嫌鹦鹉语声娇。临风一唳思何事，怅望青田云水遥。池中此鹤鹤中稀，恐是辽东老令威。带雪松枝翘膝胫，放花菱片缀毛衣。低回且向林间宿，奋迅终须天外飞。若问故巢知处在，主人相恋未能归。"}
{"title": "空城雀", "time": "唐代", "author": "李白", "themes": ["写鸟", "志向"], "content": "嗷嗷空城雀，身计何戚促。本与鹪鹩群，不随凤凰族。提携四黄口，饮乳未尝足。食君糠秕馀，尝恐乌鸢逐。耻涉太行险，羞营覆车粟。天命有定端，守分绝所欲。"}
{"title": "采桑子·清明上巳西湖好", "time": "宋代", "author": "欧阳修", "themes": ["清明节", "写水", "西湖"], "content": "清明上巳西湖好，满目繁华。争道谁家。绿柳朱轮走钿车。游人日暮相将去，醒醉喧哗。路转堤斜。直到城头总是花。"}
{"title": "淇澳青青水一湾", "time": "清代", "author": "郑燮", "themes": ["写山"], "content": "渭川千亩入秦关，淇澳青青水一湾。两地高风来拱向，中间突兀太行山。"}
{"title": "望岳三首·其三", "time": "唐代", "author": "杜甫", "themes": ["写山"], "content": "南岳配朱鸟，秩礼自百王。欻吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峰尊，峰峰次低昂。紫盖独不朝，争长嶪相望。恭闻魏夫人，群仙夹翱翔。有时五峰气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。"}
{"title": "折桂令·中秋", "time": "元代", "author": "张养浩", "themes": ["中秋节", "月亮", "抒怀"], "content": "一轮飞镜谁磨？照彻乾坤，印透山河。玉露泠泠，洗秋空银汉无波，比常夜清光更多，尽无碍桂影婆娑。老子高歌，为问嫦娥，良夜恹恹，不醉如何？"}
{"title": "永遇乐·长忆别时", "time": "宋代", "author": "苏轼", "themes": ["月亮", "友人", "怀念"], "content": "孙巨源以八月十五日离海州，坐别于景疏楼上。既而与余会于润州，至楚州乃别。余以十一月十五日至海州，与太守会于景疏楼上，作此词以寄巨源。长忆别时，景疏楼上，明月如水。美酒清歌，留连不住，月随人千里。别来三度，孤光又满，冷落共谁同醉？卷珠帘、凄然顾影，共伊到明无寐。今朝有客，来从濉上，能道使君深意。凭仗清淮，分明到海，中有相思泪。而今何在？西垣清禁，夜永露华侵被。此时看、回廊晓月，也应暗记。"}
{"title": "明月何皎皎", "time": "两汉", "author": null, "themes": ["古诗三百首", "古诗十九首", "月亮"], "content": "明月何皎皎，照我罗床帏。忧愁不能寐，揽衣起徘徊。客行虽云乐，不如早旋归。出户独彷徨，愁思当告谁！引领还入房，泪下沾裳衣。"}
{"title": "八月十五夜玩月", "time": "唐代", "author": "栖白", "themes": ["月亮", "节日"], "content": "寻常三五夜，不是不婵娟。及至中秋满，还胜别夜圆。清光凝有露，皓魄爽无烟。自古人皆望，年来又一年。"}
{"title": "西平乐·稚柳苏晴", "time": "宋代", "author": "周邦彦", "themes": ["柳树", "时光"], "content": "稚柳苏晴，故溪歇雨，川迥未觉春赊。驼褐寒侵，正怜初日，轻阴抵死须遮。叹事逐孤鸿尽去，身与塘蒲共晚，争知向此，征途迢递，伫立尘沙。念朱颜翠发，曾到处，故地使人嗟。道连三楚，天低四野，乔木依前，临路敧斜。重慕想、东陵晦迹，彭泽归来，左右琴书自乐，松菊相依，何况风流鬓未华。多谢故人，亲驰郑驿，时倒融尊，劝此淹留，共过芳时，翻令倦客思家。"}
{"title": "拜新月", "time": "唐代", "author": "李端", "themes": ["月亮"], "content": "开帘见新月，便即下阶拜。细语人不闻，北风吹裙带。"}
{"title": "月三首", "time": "唐代", "author": "杜甫", "themes": ["月亮"], "content": "断续巫山雨，天河此夜新。若无青嶂月，愁杀白头人。魍魉移深树，虾蟆动半轮。故园当北斗，直指照西秦。并照巫山出，新窥楚水清。羁栖愁里见，二十四回明。必验升沉体，如知进退情。不违银汉落，亦伴玉绳横。万里瞿塘峡，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。"}
{"title": "摊破浣溪沙·病起萧萧两鬓华", "time": "宋代", "author": "李清照", "themes": ["月亮", "闲适", "生活"], "content": "病起萧萧两鬓华，卧看残月上窗纱。豆蔻连梢煎熟水，莫分茶。枕上诗书闲处好，门前风景雨来佳。终日向人多酝藉，木犀花。"}
{"title": "焦山望寥山", "time": "唐代", "author": "李白", "themes": ["写山", "喜悦"], "content": "石壁望松寥，宛然在碧霄。安得五彩虹，驾天作长桥。仙人如爱我，举手来相招。"}
{"title": "登望楚山最高顶", "time": "唐代", "author": "孟浩然", "themes": ["写山", "抒怀", "豪迈"], "content": "山水观形胜，襄阳美会稽。最高唯望楚，曾未一攀跻。石壁疑削成，众山比全低。晴明试登陟，目极无端倪。云梦掌中小，武陵花处迷。暝还归骑下，萝月映深溪。"}
{"title": "节南山", "time": "先秦", "author": null, "themes": ["诗经", "写山"], "content": "节彼南山，维石岩岩。赫赫师尹，民具尔瞻。忧心如惔，不敢戏谈。国既卒斩，何用不监！节彼南山，有实其猗。赫赫师尹，不平谓何。天方荐瘥，丧乱弘多。民言无嘉，惨莫惩嗟。尹氏大师，维周之氐；秉国之钧，四方是维。天子是毗，俾民不迷。不吊昊天，不宜空我师。弗躬弗亲，庶民弗信。弗问弗仕，勿罔君子。式夷式已，无小人殆。琐琐姻亚，则无膴仕。昊天不佣，降此鞠訩。昊天不惠，降此大戾。君子如届，俾民心阕。君子如夷，恶怒是违。不吊昊天，乱靡有定。式月斯生，俾民不宁。忧心如酲，谁秉国成？不自为政，卒劳百姓。驾彼四牡，四牡项领。我瞻四方，蹙蹙靡所骋。方茂尔恶，相尔矛矣。既夷既怿，如相酬矣。昊天不平，我王不宁。不惩其心，覆怨其正。家父作诵，以究王訩。式讹尔心，以畜万邦。"}
{"title": "台山杂咏", "time": "金朝", "author": "元好问", "themes": ["古诗三百首", "写山", "抒怀"], "content": "西北天低五顶高，茫茫松海露灵鳌。太行直上犹千里，井底残山枉呼号。万壑千岩位置雄，偶从天巧见神功。湍溪已作风雷恶，更在云山气象中。山云吞吐翠微中，淡绿深青一万重。此景只应天上有，岂知身在妙高峰？"}
{"title": "浪淘沙·云藏鹅湖山", "time": "宋代", "author": "章谦亨", "themes": ["写山", "写云"], "content": "台上凭栏干，犹怯春寒。被谁偷了最高山？将谓六丁移取去，不在人间。却是晓云闲，特地遮拦。与天一样白漫漫。喜得东风收卷尽，依旧追还。"}
{"title": "游黄檗山", "time": "南北朝", "author": "江淹", "themes": ["写山", "抒怀"], "content": "长望竟何极，闽云连越边。南州饶奇怪，赤县多灵仙。金峰各亏日，铜石共临天。阳岫照鸾采，阴溪喷龙泉。残杌千代木，廧崒万古烟。禽鸣丹壁上，猿啸青崖间。秦皇慕隐沦，汉武愿长年。皆负雄豪威，弃剑为名山。况我葵藿志，松木横眼前。所若同远好，临风载悠然。"}
{"title": "赋山 / 一七令·山", "time": "唐代", "author": "令狐楚", "themes": ["写山"], "content": "山，耸峻，回环。沧海上，白云间。商老深寻，谢公远攀。古岩泉滴滴，幽谷鸟关关。树岛西连陇塞，猿声南彻荆蛮。世人只向簪裾老，芳草空余麋鹿闲。"}
{"title": "南山诗", "time": "唐代", "author": "韩愈", "themes": ["写山"], "content": "吾闻京城南，兹惟群山囿。东西两际海，巨细难悉究。山经及地志，茫昧非受授。团辞试提挈，挂一念万漏。欲休谅不能，粗叙所经觏。尝升崇丘望，戢戢见相凑。晴明出棱角，缕脉碎分绣。蒸岚相澒洞，表里忽通透。无风自飘簸，融液煦柔茂。横云时平凝，点点露数岫。天空浮修眉，浓绿画新就。孤撑有巉绝，海浴褰鹏噣。春阳潜沮洳，濯濯吐深秀。岩峦虽嵂崒，软弱类含酎。夏炎百木盛，荫郁增埋覆。神灵日歊歔，云气争结构。秋霜喜刻轹，磔卓立癯瘦。参差相叠重，刚耿陵宇宙。冬行虽幽墨，冰雪工琢镂。新曦照危峨，亿丈恒高袤。明昏无停态，顷刻异状候。西南雄太白，突起莫间簉。藩都配德运，分宅占丁戊。逍遥越坤位，诋讦陷乾窦。空虚寒兢兢，风气较搜漱。朱维方烧日，阴霰纵腾糅。昆明大池北，去觌偶晴昼。绵联穷俯视，倒侧困清沤。微澜动水面，踊跃躁猱狖。惊呼惜破碎，仰喜呀不仆。前寻径杜墅，岔蔽毕原陋。崎岖上轩昂，始得观览富。行行将遂穷，岭陆烦互走。勃然思坼裂，拥掩难恕宥。巨灵与夸蛾，远贾期必售。还疑造物意，固护蓄精祐。力虽能排斡，雷电怯呵诟。攀缘脱手足，蹭蹬抵积甃。茫如试矫首，堛塞生怐愗。威容丧萧爽，近新迷远旧。拘官计日月，欲进不可又。因缘窥其湫，凝湛閟阴兽。鱼虾可俯掇，神物安敢寇。林柯有脱叶，欲堕鸟惊救。争衔弯环飞，投弃急哺鷇。旋归道回睨，达枿壮复奏。吁嗟信奇怪，峙质能化贸。前年遭谴谪，探历得邂逅。初从蓝田入，顾盻劳颈脰。时天晦大雪，泪目苦矇瞀。峻涂拖长冰，直上若悬溜。褰衣步推马，颠蹶退且复。苍黄忘遐睎，所瞩才左右。杉篁咤蒲苏，杲耀攒介胄。专心忆平道，脱险逾避臭。昨来逢清霁，宿愿忻始副。峥嵘跻冢顶，倏闪杂鼯鼬。前低划开阔，烂漫堆众皱。或连若相从，或蹙若相斗。或妥若弭伏，或竦若惊雊。或散若瓦解，或赴若辐凑。或翩若船游，或决若马骤。或背若相恶，或向若相佑。或乱若抽笋，或嵲若注灸。或错若绘画，或缭若篆籀。或罗若星离，或蓊若云逗。或浮若波涛，或碎若锄耨。或如贲育伦，赌胜勇前购。先强势已出，后钝嗔bz譳。或如帝王尊，丛集朝贱幼。虽亲不亵狎，虽远不悖谬。或如临食案，肴核纷饤饾。又如游九原，坟墓包椁柩。或累若盆罂，或揭若bB豆。或覆若曝鳖，或颓若寝兽。或蜿若藏龙，或翼若搏鹫。或齐若友朋，或随若先后。或迸若流落，或顾若宿留。或戾若仇雠，或密若婚媾。或俨若峨冠，或翻若舞袖。或屹若战阵，或围若蒐狩。或靡然东注，或偃然北首。或如火熹焰，或若气饙馏。或行而不辍，或遗而不收。或斜而不倚，或弛而不彀。或赤若秃鬝，或熏若柴槱。或如龟拆兆，或若卦分繇。或前横若剥，或后断若姤。延延离又属，夬夬叛还遘。喁喁鱼闯萍，落落月经宿。誾誾树墙垣，巘巘驾库厩。参参削剑戟，焕焕衔莹琇。敷敷花披萼，k7々屋摧霤。悠悠舒而安，兀兀狂以狃。超超出犹奔，蠢蠢骇不懋。大哉立天地，经纪肖营腠。厥初孰开张，黾勉谁劝侑。创兹朴而巧，戮力忍劳疚。得非施斧斤，无乃假诅咒。鸿荒竟无传，功大莫酬僦。尝闻于祠官，芬苾降歆嗅。斐然作歌诗，惟用赞报酭。"}
{"title": "江上值水如海势聊短述", "time": "唐代", "author": "杜甫", "themes": ["写水", "抒怀"], "content": "为人性僻耽佳句，语不惊人死不休。老去诗篇浑漫与，春来花鸟莫深愁。(漫与一作：漫兴)新添水槛供垂钓，故着浮槎替入舟。焉得思如陶谢手，令渠述作与同游。"}
{"title": "下泾县陵阳溪至涩滩", "time": "唐代", "author": "李白", "themes": ["写水", "赞美", "人民", "生活"], "content": "涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。"}
{"title": "登江中孤屿赠白云先生王迥", "time": "唐代", "author": "孟浩然", "themes": ["写水", "怀人"], "content": "悠悠清江水，水落沙屿出。回潭石下深，绿筱岸傍密。鲛人潜不见，渔父歌自逸。忆与君别时，泛舟如昨日。夕阳开返照，中坐兴非一。南望鹿门山，归来恨如失。"}
{"title": "寒食城东即事", "time": "唐代", "author": "王维", "themes": ["写水", "写鸟", "闲适"], "content": "清溪一道穿桃李，演漾绿蒲涵白芷。溪上人家凡几家，落花半落东流水。蹴踘屡过飞鸟上，秋千竞出垂杨里。少年分日作遨游，不用清明兼上巳。"}
{"title": "鳲鸠", "time": "先秦", "author": null, "themes": ["诗经", "写鸟"], "content": "鳲鸠在桑，其子七兮。淑人君子，其仪一兮。其仪一兮，心如结兮。鳲鸠在桑，其子在梅。淑人君子，其带伊丝。其带伊丝，其弁伊骐。鳲鸠在桑，其子在棘。淑人君子，其仪不忒。其仪不忒，正是四国。鳲鸠在桑，其子在榛。淑人君子，正是国人，正是国人。胡不万年？"}
{"title": "螽斯", "time": "先秦", "author": null, "themes": ["诗经", "写鸟"], "content": "螽斯羽，诜诜兮。宜尔子孙，振振兮。螽斯羽，薨薨兮。宜尔子孙。绳绳兮。螽斯羽，揖揖兮。宜尔子孙，蛰蛰兮。"}
{"title": "柳含烟·御沟柳", "time": "唐代", "author": "毛文锡", "themes": ["柳树"], "content": "御沟柳，占春多，半出宫墙婀娜。有时倒影蘸轻罗，麴尘波。昨日金銮巡上苑，风亚舞腰纤软。栽培得地近皇宫，瑞烟浓。"}
{"title": "柳含烟·章台柳", "time": "唐代", "author": "毛文锡", "themes": ["柳树"], "content": "章台柳，近垂旒，低拂往来冠盖。朦胧春色满皇州，瑞烟浮。直与路边江畔别，免被离人攀折。最怜京兆画蛾眉，叶纤时。"}
{"title": "蝶恋花·海岱楼玩月作", "time": "宋代", "author": "米芾", "themes": ["月亮"], "content": "千古涟漪清绝地。海岱楼高，下瞰秦淮尾。水浸碧天天似水。广寒宫阙人间世。霭霭春和一海市。鏊戴三山，顷刻随轮至。宝月圆时多异气。夜光一颗千金贵。"}
{"title": "好事近·七月十三日夜登万花川谷望月作", "time": "宋代", "author": "杨万里", "themes": ["宋词三百首", "月亮"], "content": "月未到诚斋，先到万花川谷。不是诚斋无月，隔一林修竹。如今才是十三夜，月色已如玉。未是秋光奇绝，看十五十六。"}
{"title": "浣溪沙·洞庭", "time": "宋代", "author": "张孝祥", "themes": ["山水"], "content": "行尽潇湘到洞庭。楚天阔处数峰青。旗梢不动晚波平。红蓼一湾纹缬乱，白鱼双尾玉刀明。夜凉船影浸疏星。"}
{"title": "北山", "time": "宋代", "author": "王安石", "themes": ["山水"], "content": "北山输绿涨横陂，直堑回塘滟滟时。细数落花因坐久，缓寻芳草得归迟。"}
{"title": "诸子喻山水", "time": "先秦", "author": null, "themes": ["山水"], "content": "子曰：“譬如为山，未成一篑，止，吾止也；譬如平地，虽覆一篑，进，吾往也。《论语·子罕》上不天则下不遍覆，心不地则物不必载。太山不立好恶，故能成其高；江海不择小助，故能成其富。故大人寄形于天地而万物备，历心于山海而国家富。上无忿怒之毒，下无伏怨之患，上下交朴，以道为舍。故长利积，大功立，名成于前，德垂于后，治之至也。《韩非子·大体》海不辞水，故能成其大；山不辞土石，故能成其高；明主不厌人，故能成其众；士不厌学，故能成其圣。《管子·形势解》子曰：“知者乐水，仁者乐山；知者动，仁者静；知者乐，仁者寿。”《论语·雍也》子在川上曰：“逝者如斯夫，不舍昼夜。”《论语·子罕》徐子曰：“仲尼亟称于水，曰：‘水哉，水哉！’何取于水也？”孟子曰：“源泉混混，不舍昼夜，盈科而后进，放乎四海。有本者如是，是之取尔。苟为无本，七、八月之间雨集，沟浍皆盈，其涸也，可立而待也。故声闻过情，君子耻之。”《孟子·离娄下》孟子曰：“孔子登东山而小鲁，登泰山而小天下。故观于海者难为水，游于圣人之门者难为言）。观水有术，必观其澜。日月有明，容光必照焉。流水之为物也，不盈科不行；君子之志于道也，不成章不达。”《孟子·尽心上》上善若水。水善利万物而不争。处众人之所恶，故几于道。居善地，心善渊，与善仁，言善信，正善治，事善能，动善时。夫唯不争，故无尤。《老子》第八章江海所以能为百谷王者，以其善下之，故能为百谷王。《老子》第66章天下莫柔弱于水，而攻坚强者莫之能胜，以其无以易之。弱之胜强，柔之胜刚，天下莫不知，莫能行。《老子》第78章夫兵形象水，水之形避高而趋下，兵之形避实而击虚；水因地而制流），兵因敌而制胜。故兵无常势，水无常形。能因敌变化而取胜者，谓之神。《孙子·虚实篇》"}
{"title": "登峨眉山", "time": "唐代", "author": "李白", "themes": ["写山"], "content": "蜀国多仙山，峨眉邈难匹。周流试登览，绝怪安可悉？青冥倚天开，彩错疑画出。泠然紫霞赏，果得锦囊术。云间吟琼箫，石上弄宝瑟。平生有微尚，欢笑自此毕。烟容如在颜，尘累忽相失。倘逢骑羊子，携手凌白日。"}
{"title": "柏林寺南望", "time": "唐代", "author": "郎士元", "themes": ["写山"], "content": "溪上遥闻精舍钟，泊舟微径度深松。青山霁后云犹在，画出东南四五峰。(东南一作：西南)"}
{"title": "武夷山", "time": "唐代", "author": "李商隐", "themes": ["写山"], "content": "只得流霞酒一杯，空中箫鼓几时回。武夷洞里生毛竹，老尽曾孙更不来。"}
{"title": "独秀峰", "time": "清代", "author": "袁枚", "themes": ["写山", "抒怀"], "content": "来龙去脉绝无有，突然一峰插南斗。桂林山水奇八九，独秀峰尤冠其首。三百六级登其巅，一城烟水来眼前。青山尚且直如弦，人生孤立何伤焉？"}
{"title": "望岳三首", "time": "唐代", "author": "杜甫", "themes": ["写山", "抒怀"], "content": "岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。南岳配朱鸟，秩礼自百王。歘吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峯尊，峯峯次低昴。紫盖独不朝，争长嶫相望。恭闻魏夫人，羣仙夹翱翔。有时五峯气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。"}
{"title": "蜀道难·其二", "time": "南北朝", "author": "萧纲", "themes": ["古诗三百首", "写山"], "content": "巫山七百里，巴水三回曲。笛声下复高，猿啼断还续。"}
{"title": "诏取永丰柳植禁苑感赋", "time": "唐代", "author": "白居易", "themes": ["柳树"], "content": "一树衰残委泥土，双枝荣耀植天庭。定知玄象今春后，柳宿光中添两星。"}
{"title": "种柳戏题", "time": "唐代", "author": "柳宗元", "themes": ["柳树", "愿望"], "content": "柳州柳刺史，种柳柳江边。谈笑为故事，推移成昔年。垂阴当覆地，耸干会参天。好作思人树，惭无惠化传。"}
{"title": "苏台览古", "time": "唐代", "author": "李白", "themes": ["怀古", "月亮"], "content": "旧苑荒台杨柳新，菱歌清唱不胜春。只今惟有西江月，曾照吴王宫里人。"}
{"title": "同从弟销南斋玩月忆山阴崔少府", "time": "唐代", "author": "王昌龄", "themes": ["唐诗三百首", "月亮", "怀人"], "content": "高卧南斋时，开帷月初吐。清辉澹水木，演漾在窗户。冉冉几盈虚，澄澄变今古。美人清江畔，是夜越吟苦。千里共如何，微风吹兰杜。"}
{"title": "画", "time": "唐代", "author": "王维", "themes": ["古诗三百首", "小学古诗", "山水", "梦想"], "content": "远看山有色，近听水无声。春去花还在，人来鸟不惊。"}
{"title": "冷泉亭记", "time": "唐代", "author": "白居易", "themes": ["山水"], "content": "东南山水，余杭郡为最。就郡言，灵隐寺为尤。由寺观，冷泉亭为甲。亭在山下，水中央，寺西南隅。高不倍寻，广不累丈，而撮奇得要，地搜胜概，物无遁形。春之日，吾爱其草薰薰，木欣欣，可以导和纳粹，畅人血气。夏之夜，吾爱其泉渟渟，风泠泠，可以蠲烦析酲，起人心情。山树为盖，岩石为屏，云从栋生，水与阶平。坐而玩之者，可濯足于床下；卧而狎之者，可垂钓于枕上。矧又潺湲洁沏，粹冷柔滑。若俗士，若道人，眼耳之尘，心舌之垢，不待盥涤，见辄除去。潜利阴益，可胜言哉!斯所以最余杭而甲灵隐也。杭自郡城抵四封，丛山复湖，易为形胜。先是领郡者，有相里君造虚白亭，有韩仆射皋作候仙亭，有裴庶子棠棣作观风亭，有卢给事元辅作见山亭，及右司郎中河南元藇最后作此亭。于是五亭相望，如指之列，可谓佳境殚矣，能事毕矣。后来者虽有敏心巧目，无所加焉。故吾继之，述而不作。长庆三年八月十三日记。"}
{"title": "下陵阳沿高溪三门六剌滩", "time": "唐代", "author": "李白", "themes": ["山水"], "content": "三门横峻滩，六剌走波澜。石惊虎伏起，水状龙萦盘。何惭七里濑，使我欲垂竿。"}
{"title": "江上望皖公山", "time": "唐代", "author": "李白", "themes": ["山水", "自由", "生活"], "content": "奇峰出奇云，秀木含秀气。清晏皖公山，巉绝称人意。独游沧江上，终日淡无味。但爱兹岭高，何由讨灵异。默然遥相许，欲往心莫遂。待吾还丹成，投迹归此地。"}
{"title": "巫峡", "time": "唐代", "author": "杨炯", "themes": ["山水"], "content": "三峡七百里，惟言巫峡长。重岩窅不极，叠嶂凌苍苍。绝壁横天险，莓苔烂锦章。入夜分明见，无风波浪狂。忠信吾所蹈，泛舟亦何伤！可以涉砥柱，可以浮吕梁。美人今何在？灵芝徒自芳。山空夜猿啸，征客泪沾裳。"}
{"title": "湖口望庐山瀑布泉 / 湖口望庐山瀑布水", "time": "唐代", "author": "张九龄", "themes": ["山水", "瀑布"], "content": "万丈红泉落，迢迢半紫氛。奔流下杂树，洒落出重云。日照虹霓似，天清风雨闻。灵山多秀色，空水共氤氲。"}
{"title": "青溪 / 过青溪水作", "time": "唐代", "author": "王维", "themes": ["唐诗三百首", "山水"], "content": "言入黄花川，每逐清溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留盘石上，垂钓将已矣。"}
{"title": "虎丘记", "time": "明代", "author": "袁宏道", "themes": ["纪游", "山水"], "content": "虎丘去城可七八里，其山无高岩邃壑，独以近城，故箫鼓楼船，无日无之。凡月之夜，花之晨，雪之夕，游人往来，纷错如织，而中秋为尤胜。每至是日，倾城阖户，连臂而至。衣冠士女，下迨蔀屋，莫不靓妆丽服，重茵累席，置酒交衢间。从千人石上至山门，栉比如鳞，檀板丘积，樽罍云泻，远而望之，如雁落平沙，霞铺江上，雷辊电霍，无得而状。布席之初，唱者千百，声若聚蚊，不可辨识。分曹部署，竟以歌喉相斗，雅俗既陈，妍媸自别。未几而摇手顿足者，得数十人而已；已而明月浮空，石光如练，一切瓦釜，寂然停声，属而和者，才三四辈；一箫，一寸管，一人缓板而歌，竹肉相发，清声亮彻，听者魂销。比至夜深，月影横斜，荇藻凌乱，则箫板亦不复用；一夫登场，四座屏息，音若细发，响彻云际，每度一字，几尽一刻，飞鸟为之徘徊，壮士听而下泪矣。剑泉深不可测，飞岩如削。千顷云得天池诸山作案，峦壑竞秀，最可觞客。但过午则日光射人，不堪久坐耳。文昌阁亦佳，晚树尤可观。而北为平远堂旧址，空旷无际，仅虞山一点在望，堂废已久，余与江进之谋所以复之，欲祠韦苏州、白乐天诸公于其中；而病寻作，余既乞归，恐进之之兴亦阑矣。山川兴废，信有时哉！吏吴两载，登虎丘者六。最后与江进之、方子公同登，迟月生公石上。歌者闻令来，皆避匿去。余因谓进之曰：“甚矣，乌纱之横，皂隶之俗哉！他日去官，有不听曲此石上者，如月！”今余幸得解官称吴客矣。虎丘之月，不知尚识余言否耶？"}
{"title": "题大禹寺义公禅房", "time": "唐代", "author": "孟浩然", "themes": ["山水", "赞美"], "content": "义公习禅处，结宇依空林。户外一峰秀，阶前众壑深。夕阳连雨足，空翠落庭阴。看取莲花净，应知不染心。"}
{"title": "耶溪泛舟", "time": "唐代", "author": "孟浩然", "themes": ["山水"], "content": "落景余清辉，轻桡弄溪渚。澄明爱水物，临泛何容与。白首垂钓翁，新妆浣纱女。相看似相识，脉脉不得语。"}
{"title": "彭蠡湖中望庐山", "time": "唐代", "author": "孟浩然", "themes": ["山水"], "content": "太虚生月晕，舟子知天风。挂席候明发，渺漫平湖中。中流见匡阜，势压九江雄。黯黮凝黛色，峥嵘当曙空。香炉初上日，瀑水喷成虹。久欲追尚子，况兹怀远公。我来限于役，未暇息微躬。淮海途将半，星霜岁欲穷。寄言岩栖者，毕趣当来同。"}
{"title": "万山潭作", "time": "唐代", "author": "孟浩然", "themes": ["山水"], "content": "垂钓坐磐石，水清心亦闲。鱼行潭树下，猿挂岛藤间。游女昔解佩，传闻于此山。求之不可得，沿月棹歌还。"}
{"title": "宿王昌龄隐居", "time": "唐代", "author": "常建", "themes": ["唐诗三百首", "山水"], "content": "清溪深不测，隐处唯孤云。松际露微月，清光犹为君。茅亭宿花影，药院滋苔纹。余亦谢时去，西山鸾鹤群。"}
{"title": "行经华阴", "time": "唐代", "author": "崔颢", "themes": ["唐诗三百首", "怀古", "山水"], "content": "岧峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿路西连汉畤平。借问路傍名利客，无如此处学长生。"}
{"title": "利州南渡", "time": "唐代", "author": "温庭筠", "themes": ["唐诗三百首", "山水", "抒怀"], "content": "澹然空水对斜晖，曲岛苍茫接翠微。波上马嘶看棹去，柳边人歇待船归。数丛沙草群鸥散，万顷江田一鹭飞。谁解乘舟寻范蠡，五湖烟水独忘机。"}
{"title": "题君山 / 洞庭诗", "time": "唐代", "author": "雍陶", "themes": ["山水"], "content": "烟波不动影沉沉，碧色全无翠色深。疑是水仙梳洗处，一螺青黛镜中心。"}
{"title": "鹧鸪天·兰溪舟中", "time": "宋代", "author": "韩淲", "themes": ["山水"], "content": "雨湿西风水面烟。一巾华发上溪船。帆迎山色来还去，橹破滩痕散复圆。寻浊酒，试吟篇。避人鸥鹭更翩翩。五更犹作钱塘梦，睡觉方知过眼前。"}
{"title": "生查子·独游雨岩", "time": "宋代", "author": "辛弃疾", "themes": ["山水", "孤独"], "content": "溪边照影行，天在清溪底。天上有行云，人在行云里。高歌谁和余，空谷清音起。非鬼亦非仙，一曲桃花水。"}
{"title": "满江红·自豫章阻风吴城山作", "time": "宋代", "author": "张元干", "themes": ["羁旅", "山水"], "content": "春水迷天，桃花浪、几番风恶。云乍起、远山遮尽，晚风还作。绿卷芳洲生杜若。数帆带雨烟中落。傍向来、沙觜共停桡，伤飘泊。寒犹在，衾偏薄。肠欲断，愁难著。倚篷窗无寐，引杯孤酌。寒食清明都过却。最怜轻负年时约。想小楼、终日望归舟，人如削。"}
{"title": "渔家傲·平岸小桥千嶂抱", "time": "宋代", "author": "王安石", "themes": ["宋词三百首", "山水", "隐居", "生活"], "content": "平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。"}
{"title": "从斤竹涧越岭溪行", "time": "魏晋", "author": "谢灵运", "themes": ["山水"], "content": "猿鸣诚知曙，谷幽光未显。岩下云方合，花上露犹泫。逶迤傍隈隩，迢递陟陉岘。过涧既厉急，登栈亦陵缅。川渚屡径复，乘流玩回转。苹萍泛沉深，菰蒲冒清浅。企石挹飞泉，攀林摘叶卷。想见山阿人，薜萝若在眼。握兰勤徒结，折麻心莫展。情用赏为美，事昧竟谁辨？观此遗物虑，一悟得所遣。"}
{"title": "永州八记", "time": "唐代", "author": "柳宗元", "themes": ["山水"], "content": "自余为僇人，居是州。恒惴慄。时隙也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归。以为凡是州之山水有异态者，皆我有也，而未始知西山之怪特。今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而上。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类，悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形式，与万化冥合。然后知吾向之未始游，游于是乎始，故为之文以志。是岁，元和四年也。钻鉧潭，在西山西。其始盖冉水自南奔注，抵山石，屈折东流；其颠委势峻，荡击益暴，啮其涯，故旁广而中深，毕至石乃止；流沫成轮，然后徐行。其清而平者，且十亩。有树环焉，有泉悬焉。其上有居者，以予之亟游也，一旦款门来告曰：“不胜官租、私券之委积，既芟山而更居，愿以潭上田贸财以缓祸。”予乐而如其言。则崇其台，延其槛，行其泉于高者而坠之潭，有声潀然。尤与中秋观月为宜，于以见天之高，气之迥。孰使予乐居夷而忘故土者，非兹潭也欤？得西山后八日，寻山口西北道二百步，有得钻鉧潭。潭西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克已时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露。奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清冷冷状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好古之士，或未能至焉。噫！以兹丘之胜，致之沣、镐、、杜，则贵游之士争买者，日增千金而愈不可得。今弃是州也，农夫渔父过而陋之，贾四百，连岁不能售。而我与深源、克已独喜得之，是其果有遭乎！书于石，所以贺兹丘之遭也。从小丘西行百二十步，隔篁竹，闻水声，如鸣佩环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。潭中鱼可百许头，皆若空游无所依。日光下澈，影布石上，佁然不动;俶尔远逝，往来翕忽，似与游者相乐。潭西南而望，斗折蛇行，明灭可见。其岸势犬牙差互，不可知其源。坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。同游者：吴武陵，龚古，余弟宗玄。隶而从者，崔氏二小生：曰恕己，曰奉壹。由冉溪西南水行十里，山水之可取者五，莫若钻鉧潭。由溪口而西，陆行，可取者八九，莫若西山。由朝阳岩东南水行，至芜江，可取者三，莫若袁家渴。皆永中幽丽奇处也。楚越之间方言，谓水之反流为“渴”。渴上与南馆高嶂合，下与百家濑合。其中重洲小溪，澄潭浅渚，间厕曲折，平者深墨，峻者沸白。舟行若穷，忽而无际。有小山出水中，皆美石，上生青丛，冬夏常蔚然。其旁多岩词，其下多白砾，其树多枫柟石楠，樟柚，草则兰芷。又有奇卉，类合欢而蔓生，轇轕水石。每风自四山而下，振动大木，掩苒众草，纷红骇绿，蓊葧香气，冲涛旋濑，退贮溪谷，摇飃葳蕤，与时推移。其大都如此，余无以穷其状。永之人未尝游焉，余得之不敢专焉，出而传于世。其地主袁氏。故以名焉。自渴西南行不能百步，得石渠，民桥其上。有泉幽幽然，其鸣乍大乍细。渠之广或咫尺，或倍尺，其长可十许步。其流抵大石，伏出其下。踰石而往，有石泓，昌蒲被之，青鲜环周。又折西行，旁陷岩石下，北堕小潭。潭幅员减百尺，清深多倏鱼。又北曲行纡余，睨若无穷，然卒入于渴。其侧皆诡石、怪木、奇卉、美箭，可列坐而庥焉。风摇其巅，韵动崖谷。视之既静，其听始远。予从州牧得之。揽去翳朽，决疏土石，既崇而焚，既釃釃而盈。惜其未始有传焉者，故累记其所属，遗之其人，书之其阳，俾后好事者求之得以易。元和七年正月八日，鷁渠至大石。十月十九日，踰石得石泓小潭，渠之美于是始穷也。石渠之事既穷，上由桥西北下土山之阴，民又桥焉。其水之大，倍石渠三之一，亘石为底，达于两涯。若床若堂，若陈筳席，若限阃奥。水平布其上，流若织文，响若操琴。揭跣而往，折竹扫陈叶，排腐木，可罗胡床十八九居之。交络之流，触激之音，皆在床下；翠羽之水，龙鳞之石，均荫其上。古之人其有乐乎此耶？后之来者有能追予之践履耶？得之日，与石渠同。由渴而来者，先石渠，后石涧；由百家濑上而来者，先石涧，后石渠。涧之可穷者，皆出石城村东南，其间可乐者数焉。其上深山幽林逾峭险，道狭不可穷也。自西山道口径北踰黄茅岭而下，有二道：其一西出，寻之无所得；其一少北而东，不过四十丈，土断二川分，有积石横当其垠。其上为睥睨梁欐之形；其旁出堡坞，有若门焉，窥之正黑，投以小石，洞然有水声，其响之激越，良久乃已。环之可上，望甚远。无土壤而生嘉树美箭，益奇而坚，奇疏数偃仰，类智者所施也。噫！吾疑造物者之有无久矣，及是，愈以为诚有。又怪其不为之中州而列是夷狄，更千百年不得一售其伎，是固劳而无用，神者倘不宜如是，则其果无乎？或曰：以慰夫贤而辱于此者。或曰：其气之灵，不为伟人而独为是物，故楚之南少人而多石。是二者余未信之。"}
{"title": "月出", "time": "先秦", "author": null, "themes": ["诗经", "月亮", "怀人", "民谣"], "content": "月出皎兮。佼人僚兮。舒窈纠兮。劳心悄兮。月出皓兮。佼人懰兮。舒忧受兮。劳心慅兮。月出照兮。佼人燎兮。舒夭绍兮。劳心惨兮。"}
{"title": "夜泊牛渚怀古", "time": "唐代", "author": "李白", "themes": ["唐诗三百首", "月亮", "怀古"], "content": "牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。(挂帆一作：去)"}
{"title": "月下独酌四首", "time": "唐代", "author": "李白", "themes": ["月亮", "怀才不遇", "孤独"], "content": "花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。"}
{"title": "雨后望月", "time": "唐代", "author": "李白", "themes": ["月亮"], "content": "四郊阴霭散，开户半蟾生。万里舒霜合，一条江练横。出时山眼白，高后海心明。为惜如团扇，长吟到五更。"}
{"title": "华清宫前柳", "time": "唐代", "author": "王建", "themes": ["柳树"], "content": "杨柳宫前忽地春，在先惊动探春人。晓来唯欠骊山雨，洗却枝头绿上尘。"}
{"title": "新柳", "time": "唐代", "author": "司空曙", "themes": ["柳树"], "content": "全欺芳蕙晚，似妒寒梅疾。撩乱发青条，春风来几日。"}
{"title": "赐宫人庆奴", "time": "唐代", "author": "李煜", "themes": ["柳树"], "content": "风情渐老见春羞，到处消魂感旧游。多谢长条似相识，强垂烟态拂人头。"}
{"title": "菀柳", "time": "先秦", "author": null, "themes": ["诗经", "柳树", "讽刺"], "content": "有菀者柳，不尚息焉。上帝甚蹈，无自暱焉。俾予靖之，后予极焉。有菀者柳，不尚愒焉。上帝甚蹈，无自瘵焉。俾予靖之，后予迈焉。有鸟高飞，亦傅于天。彼人之心，于何其臻。曷予靖之，居以凶矜。"}
{"title": "杨柳枝 / 柳枝词", "time": "唐代", "author": "刘禹锡", "themes": ["柳树", "怀人"], "content": "清江一曲柳千条，二十年前旧板桥。曾与美人桥上别，恨无消息到今朝。"}
{"title": "柳含烟·隋堤柳", "time": "唐代", "author": "毛文锡", "themes": ["柳树", "讽刺"], "content": "隋堤柳，汴河旁，夹岸绿阴千里。龙舟凤舸木兰香，锦帆张。因梦江南春景好，一路流苏羽葆。笙歌未尽起横流，锁春愁。"}
{"title": "秃山", "time": "宋代", "author": "王安石", "themes": ["寓言", "写山", "讽刺"], "content": "吏役沧海上，瞻山一停舟。怪此秃谁使，乡人语其由。一狙山上鸣，一狙从之游。相匹乃生子，子众孙还稠。山中草木盛，根实始易求。攀挽上极高，屈曲亦穷幽。众狙各丰肥，山乃尽侵牟。攘争取一饱，岂暇议藏收？大狙尚自苦，小狙亦已愁。稍稍受咋啮，一毛不得留。狙虽巧过人，不善操锄耰。所嗜在果谷，得之常以偷。嗟此海山中，四顾无所投。生生未云已，岁晚将安谋？"}
{"title": "早春夜宴", "time": "唐代", "author": "武则天", "themes": ["写山", "写水"], "content": "九春开上节，千门敞夜扉。兰灯吐新焰，桂魄朗圆辉。送酒惟须满，流杯不用稀。务使霞浆兴，方乘泛洛归。"}
{"title": "唐风·扬之水", "time": "先秦", "author": null, "themes": ["诗经", "写水"], "content": "扬之水，白石凿凿。素衣朱襮，从子于沃。既见君子，云何不乐？扬之水，白石皓皓。素衣朱绣，从子于鹄。既见君子，云何其忧？扬之水，白石粼粼。我闻有命，不敢以告人。"}
{"title": "泮水", "time": "先秦", "author": null, "themes": ["诗经", "写水"], "content": "思乐泮水，薄采其芹。鲁侯戾止，言观其旂。其旂茷茷，鸾声哕哕。无小无大，从公于迈。思乐泮水，薄采其藻。鲁侯戾止，其马蹻蹻。其马蹻蹻，其音昭昭。载色载笑，匪怒伊教。思乐泮水，薄采其茆。鲁侯戾止，在泮饮酒。既饮旨酒，永锡难老。顺彼长道，屈此群丑。穆穆鲁侯，敬明其德。敬慎威仪，维民之则。允文允武，昭假烈祖。靡有不孝，自求伊祜。明明鲁侯，克明其德。既作泮宫，淮夷攸服。矫矫虎臣，在泮献馘。淑问如皋陶，在泮献囚。济济多士，克广德心。桓桓于征，狄彼东南。烝烝皇皇，不吴不扬。不告于訩，在泮献功。角弓其觩。束矢其搜。戎车孔博。徒御无斁。既克淮夷，孔淑不逆。式固尔犹，淮夷卒获。翩彼飞鸮，集于泮林。食我桑<黑甚>，怀我好音。憬彼淮夷，来献其琛。元龟象齿，大赂南金。"}
{"title": "宿桐庐江寄广陵旧游", "time": "唐代", "author": "孟浩然", "themes": ["唐诗三百首", "写水", "怀人"], "content": "山暝闻猿愁，沧江急夜流。风鸣两岸叶，月照一孤舟。建德非吾土，维扬忆旧游。还将两行泪，遥寄海西头。"}
{"title": "清溪行 / 宣州清溪", "time": "唐代", "author": "李白", "themes": ["写水"], "content": "清溪清我心，水色异诸水。借问新安江，见底何如此。人行明镜中，鸟度屏风里。向晚猩猩啼，空悲远游子。"}
{"title": "安州应城玉女汤作", "time": "唐代", "author": "李白", "themes": ["写水"], "content": "神女殁幽境，汤池流大川。阴阳结炎炭，造化开灵泉。地底烁朱火，沙旁歊素烟。沸珠跃明月，皎镜涵空天。气浮兰芳满，色涨桃花然。精览万殊入，潜行七泽连。愈疾功莫尚，变盈道乃全。濯缨掬清泚，晞发弄潺湲。散下楚王国，分浇宋玉田。可以奉巡幸，奈何隔穷偏。独随朝宗水，赴海输微涓。"}
{"title": "条山苍", "time": "唐代", "author": "韩愈", "themes": ["写山", "写水"], "content": "条山苍，河水黄。浪波沄沄去，松柏在山冈。"}
{"title": "霜天晓角·仪真江上夜泊", "time": "宋代", "author": "黄机", "themes": ["宋词三百首", "写水", "抒怀"], "content": "寒江夜宿。长啸江之曲。水底鱼龙惊动，风卷地、浪翻屋。诗情吟未足。酒兴断还续。草草兴亡休问，功名泪、欲盈掬。"}
{"title": "黄河", "time": "唐代", "author": "罗隐", "themes": ["黄河", "讽刺"], "content": "莫把阿胶向此倾，此中天意固难明。解通银汉应须曲，才出昆仑便不清。高祖誓功衣带小，仙人占斗客槎轻。三千年后知谁在？何必劳君报太平！"}
{"title": "公无渡河", "time": "唐代", "author": "李白", "themes": ["黄河"], "content": "黄河西来决昆仑，咆哮万里触龙门。波滔天，尧咨嗟。大禹理百川，儿啼不窥家。杀湍湮洪水，九州始蚕麻。其害乃去，茫然风沙。被发之叟狂而痴，清晨临流欲奚为。旁人不惜妻止之，公无渡河苦渡之。虎可搏，河难凭，公果溺死流海湄。有长鲸白齿若雪山，公乎公乎挂罥于其间。箜篌所悲竟不还。"}
{"title": "黄河行", "time": "元代", "author": "贡泰父", "themes": ["黄河"], "content": "黄河水，水阔无边深无底，其来不知几千里。或云昆仑之山出西纪，元气融结自兹始。地维崩兮天柱折，于是横奔逆激日夜流不已。九功歌成四载止，黄熊化作苍龙尾。双谼凿断海门开，两鄂崭崭尚中峙。盘涡荡激，回湍冲射，悬崖飞沙，断岸决石，瞬息而争靡。洪涛巨浪相豗，怒声不住从天来。初如两军战方合，飞炮忽下坚壁摧。又如丰隆起行雨，鞭笞铁骑驱奔雷。半空澎湃落银屋，势连渤澥吞淮渎。天吴九首兮，魌魋独足。潜潭雨过老蛟吟，明月夜照鲛人哭。扁舟侧挂帆一幅，满耳萧萧鸟飞速。徐邳千里半日程，转盼青山小如粟。吁嗟雄哉！其水一石，其泥数斗。滔滔汩汩兮，同宇宙之悠久。泛中流以击楫兮，招群仙而挥手。好风兮东来，酬河伯兮杯酒。"}
{"title": "水龙吟·过黄河", "time": "元代", "author": "许有壬", "themes": ["豪迈", "黄河"], "content": "浊波浩浩东倾，今来古往无终极。经天亘地，滔滔流出，昆仑东北。神浪狂飙，奔腾触裂，轰雷沃日。看中原形胜，千年王气。雄壮势、隆今昔。鼓茫茫万里，棹歌声、响凝空碧。壮游汗漫，山川绵邈，飘飘吟迹。我欲乘槎，直穷银汉，问津深入。唤君平一笑，谁夸汉客，取支机石。"}
{"title": "牧童诗", "time": "宋代", "author": "黄庭坚", "themes": ["古诗三百首", "儿童"], "content": "骑牛远远过前村，短笛横吹隔陇闻。多少长安名利客，机关用尽不如君。"}
{"title": "小儿垂钓", "time": "唐代", "author": "胡令能", "themes": ["儿童"], "content": "蓬头稚子学垂纶，侧坐莓苔草映身。路人借问遥招手，怕得鱼惊不应人。"}
{"title": "牧竖", "time": "唐代", "author": "崔道融", "themes": ["儿童"], "content": "牧竖持蓑笠，逢人气傲然。卧牛吹短笛，耕却傍溪田。"}
{"title": "与小女", "time": "唐代", "author": "韦庄", "themes": ["儿童"], "content": "见人初解语呕哑，不肯归眠恋小车。一夜娇啼缘底事，为嫌衣少缕金华。"}
{"title": "幼女词", "time": "唐代", "author": "施肩吾", "themes": ["儿童"], "content": "幼女才六岁，未知巧与拙。向夜在堂前，学人拜新月。"}
{"title": "牧童词", "time": "唐代", "author": "李涉", "themes": ["儿童", "讽刺"], "content": "朝牧牛，牧牛下江曲。夜牧牛，牧牛度村谷。荷蓑出林春雨细，芦管卧吹莎草绿。乱插蓬蒿箭满腰，不怕猛虎欺黄犊。"}
{"title": "巴女谣", "time": "唐代", "author": "于鹄", "themes": ["民谣", "儿童", "乡村", "生活"], "content": "巴女骑牛唱竹枝，藕丝菱叶傍江时。不愁日暮还家错，记得芭蕉出槿篱。"}
{"title": "观村童戏溪上", "time": "宋代", "author": "陆游", "themes": ["儿童", "农民", "生活"], "content": "雨余溪水掠堤平，闲看村童谢晚晴。竹马踉蹡冲淖去，纸鸢跋扈挟风鸣。三冬暂就儒生学，千耦还从父老耕。识字粗堪供赋役，不须辛苦慕公卿。"}
{"title": "杨氏之子", "time": "南北朝", "author": "刘义庆", "themes": ["儿童", "小学文言文"], "content": "梁国杨氏子九岁，甚聪惠。孔君平诣其父，父不在，乃呼儿出。为设果，果有杨梅。孔指以示儿曰：“此是君家果。”儿应声答曰：“未闻孔雀是夫子家禽。”"}
{"title": "牧童逮狼", "time": "清代", "author": "蒲松龄", "themes": ["初中文言文", "寓言", "赞美", "儿童"], "content": "两牧童入山至狼穴，穴中有小狼二。谋分捉之，各登一树，相去数十步。少倾，大狼至，入穴失子，意甚仓皇。童于树上扭小狼蹄、耳，故令嗥。大狼闻声仰视，怒奔树下，且号且抓。其一童嗥又在彼树致小狼鸣急。狼闻声四顾，始望见之；乃舍此趋彼，号抓如前状。前树又鸣，又转奔之。口无停声，足无停趾，数十往复，奔渐迟，声渐弱；既而奄奄僵卧，久之不动。童下视之，气已绝矣。"}
